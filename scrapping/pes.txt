----------
/study/scriptures/bofm/1-ne/1
نخستین کتاب نیفای
فرمانروایی و خدمت او
سرگذشت لیحای و همسرش ثریّا، و چهار پسرش که، (شروع از ارشدترین)، لامان، لموئیل، سام، و نیفای خوانده می شدند. سَروَر به لیحای هشدار می دهد تا از سرزمین اورشلیم بیرون رود، برای اینکه او بر مردم دربارۀ نابکاری هایشان نبوّت می کند، و آنها بدنبال نابودی زندگی او هستند. او با خانواده اش راهی سفری سه روزه در بیابان می شود. نیفای برادرانش را برمی دارد و در پی نگاشته های یهودیان به سرزمین اورشلیم باز می گردد. سرگذشت زجرهایشان. آنها دختران اسماعیل را به همسری می گیرند. آنها خانواده هایشان را برمی دارند و راهی بیابان می شوند. زجرها و رنج های آنان در بیابان. راه مسافرت هایشان. آنها به آب های پهناور می رسند. برادران نیفای علیه او شورش می کنند. او آنان را مُجاب می کند و یک کشتی می سازد. آنها نام آنجا را خُرّمساران می خوانند. آنها از آب های پهناور به سوی سرزمین موعود می گذرند، و ادامۀ آن. این بر پایۀ سرگذشت نیفای است، یا به بیان دیگر، من، نیفای، این نگاشته را نوشتم.
فصل ۱
نیفای نگاشتۀ مردمش را شروع می نماید — لیحای در رؤیا ستونی از آتش می بیند و از یک کتابِ نبوّت می خواند — او خدا را ستایش می کند، آمدن مسیح را پیشگویی می کند — و نابودی اورشلیم را نبوّت می کند — او از سوی یهودیان آزار داده می شود. نزدیک به ۶۰۰ پیش از میلاد.
۱ من، نیفای، از پدر و مادرِ خوبی زاده شده، بنابراین اندکی در همۀ آموخته های پدرم آموزش داده شدم؛ و در دورۀ روزگارم رنج های بسیاری دیده، با این وجود، در همۀ روزگارم مورد لطف والای سَروَر بوده؛ آری، از نیکی و رازهای خدا دانش زیادی داشته، بنابراین نگاشته ای از کارهایم در روزگارم را می نگارم.
۲ آری، من نگاشته ای به زبان پدری ام می نگارم، که آمیزه ای از آموخته های یهودیان و زبان مصریان است.
۳ و من می دانم که این نگاشته ای که می نگارم راست است؛ و من آن را با دست خودم می نگارم؛ و من آن را بر پایۀ دانش خود می نگارم.
۴ زیرا چنین گذشت در آغاز نخستین سال فرمانروایی صدقیا، پادشاه یهودا (پدرم، لیحای، همۀ روزگارش را در اورشلیم ساکن بوده)؛ و در همان سال پیامبران بسیاری آمدند، بر مردم نبوّت کرده که آنها باید توبه کنند، یا شهر عظیم اورشلیم نابود می شود.
۵ از این رو چنین گذشت که پدرم، لیحای، همچنان که پیش می رفت به سَروَر نیایش می کرد، آری، حتّی با همۀ دلش، برای مردمش.
۶ و چنین گذشت همچنان که او به سَروَر نیایش می کرد، آنجا ستونی از آتش آمد و بر صخره ای در برابر او نشست؛ و او بسیار دید و شنید؛ و به سبب چیزهایی که دید و شنید او بی اندازه تکان خورد و لرزید.
۷ و چنین گذشت که او به خانۀ خود در اورشلیم بازگشت؛ و چیره شده با روح مقدّس و با چیزهایی که دیده بود، خود را بر بسترش انداخت.
۸ و بدین گونه چیره شده با روح مقدّس، در رؤیایی بُرده شد، حتّی اینکه او دید آسمان ها گشوده شدند، و پنداشت خدا را نشسته بر تختش دید، فرا گرفته شده با جمعیّت های بیشماری از فرشتگان در حال سرود خواندن و ستایش خدایشان.
۹ و چنین گذشت که او یکی را دید از میان آسمان فرود می آید، و او دید که پرتوش فراتر از خورشید نیمروز بود.
۱۰ و او همچنین دید دوازده تای دیگر به دنبال او می آمدند و درخشش آنها از تابش ستارگان در گنبد آسمان فراتر بود.
۱۱ و آنها پایین آمدند و بر روی زمین پیش رفتند؛ و نخستین آمد و در برابر پدرم ایستاد، و به او کتابی داد و از او خواست تا آن را بخواند.
۱۲ و چنین گذشت که همچنان که او می خواند آکنده از روح سَروَر گشت.
۱۳ و او خواند، گفتا: وای، وای بر اورشلیم، زیرا من کارهای پلید تو را دیده ام! آری، و چیزهای بسیاری پدرم دربارۀ اورشلیم خواند — که آن و ساکنان آن نابود خواهند شد؛ بسیاری با شمشیر هلاک خواهند شد، و بسیاری به اسارت به بابل برده خواهند شد.
۱۴ و چنین گذشت که هنگامی که پدرم چیزهای بسیار بزرگ و شگفت انگیزی خواند و دید، چیزهای بسیاری را به سَروَر بانگ برآورد؛ مانند: بزرگ و شگفت انگیز است کارهای تو، سَروَرا، خدای قادر مُطلق! تخت تو بالا در آسمانهاست و قدرت و نیکی و رحمت تو بر همۀ ساکنان زمین است؛ و برای اینکه تو مهربانی، تو روا نخواهی داشت کسانی که به سوی تو می آیند هلاک شوند!
۱۵ و به این شیوه بود زبان پدرم در ستایش خدایش؛ زیرا روانش شادمانی می کرد و تمامی دلش، به سبب چیزهایی که دیده بود، آری، آنچه که سَروَر به او نشان داده بود، آکنده شده بود.
۱۶ و اینک من، نیفای، سرگذشت کاملی از چیزهایی که پدرم نوشته است نمی نگارم، زیرا او چیزهای بسیاری که در رؤیاها و در خوابها دید نوشته است؛ و او چیزهای بسیاری را که نبوّت کرد و به فرزندانش سخن گفت نیز نوشته است، که از آنها سرگذشت کاملی نخواهم نگاشت.
۱۷ ولی من شرح کارهایم در روزگارم را خواهم نگاشت. بنگرید، من خلاصه ای از نگاشتۀ پدرم را، بر این ورقه ها که من با دستهای خودم درست کرده ام، می نگارم؛ از این رو، پس از اینکه من نگاشتۀ پدرم را خلاصه کردم آنگاه سرگذشت زندگی خودم را خواهم نگاشت.
۱۸ بنابراین، من می خواهم که شما بدانید، که پس از اینکه سَروَر تا این اندازه چیزهای بسیار شگفت انگیزی به پدرم، لیحای، نشان داد، آری، در مورد نابودی اورشلیم، بنگرید او به میان مردم پیش رفت، و شروع نمود به نبوّت و اعلام کردن به آنها دربارۀ چیزهایی که هم دیده و هم شنیده بود.
۱۹ و چنین گذشت که یهودیان او را به سبب چیزهایی که او از آنها گواهی می داد مسخره کردند؛ زیرا او براستی از نابکاری هایشان و کارهای پلیدشان گواهی می داد؛ و او گواهی می داد که چیزهایی که او دید و شنید، و نیز چیزهایی که او در آن کتاب خواند، آمدن یک مسیح و همچنین بازخرید شدن جهان را به سادگی پدیدار می کرد.
۲۰ و هنگامی که یهودیان این چیزها را شنیدند بر او خشم گرفتند؛ آری، حتّی آنچنان که با پیامبران پیشین، که آنها را بیرون انداخته و سنگسار کرده و کشته بودند؛ و آنها به دنبال او نیز برآمدند، که بتوانند جانش را بگیرند. ولی بنگرید، من، نیفای، به شما نشان خواهم داد که رحمت های مهرآمیز سَروَر بر سر همۀ کسانی است که او به سبب ایمانشان برگزیده است، تا آنها را حتّی به قدرت رهایی توانا سازد.

----------
/study/scriptures/bofm/1-ne/2
فصل ۲
لیحای خانواده اش را به بیابانِ کنار دریای سرخ می بَرد. آنها دارایی خود را باقی می گذارند — لیحای به سَروَر یک قربانی پیشکش می کند و به پسرانش می آموزد تا فرمان ها را نگه دارند — لامان و لموئیل علیه پدرشان غُرولند می کنند — نیفای مُطیع است و با ایمان نیایش می کند؛ سَروَر با او سخن می گوید و او برگزیده می شود تا بر برادرانش فرمانروایی کند. نزدیک به ۶۰۰ پیش از میلاد.
۱ زیرا بنگرید، چنین گذشت که سَروَر بر پدرم سخن گفت، آری، حتّی در یک خواب، و بر او گفت: برکت یافته هستی تو لیحای، به سبب کارهائی که تو انجام داده ای؛ و برای اینکه تو با ایمان بوده ای و بر این مردم چیزهایی را که من به تو فرمان دادم اعلام نموده ای، بنگر، آنها بدنبال گرفتن جان تو هستند.
۲ و چنین گذشت که سَروَر پدرم را فرمان داد، حتّی در یک خواب، که او می بایستی خانواده اش را بردارد و راهی بیابان شود.
۳ و چنین گذشت که او مُطیع سخن سَروَر بود؛ از این رو آنچنان که سَروَر به او فرمان داد، انجام داد.
۴ و چنین گذشت که او راهی بیابان شد. و او خانه اش را ترک کرد، و سرزمین میراثیش را، و طلایش، و نقره اش، و چیزهای گرانبهایش را، و هیچ چیزی بجز خانواده اش، و آذوقه، و چادرها با خودش نبرد، و راهی بیابان شد.
۵ و او پایین کنار مرزهای نزدیک کرانۀ دریای سرخ آمد؛ و او در بیابان در مرزهایی که نزدیکتر به دریای سرخ هستند مسافرت کرد؛ و او با خانواده اش، که برگرفته از مادرم، ثریّا، و برادران ارشدم، که لامان، لموئیل و سام بودند، در بیابان مسافرت کرد.
۶ و چنین گذشت که هنگامی که او سه روز در بیابان مسافرت کرد، چادرش را در یک وادی کنار یک رود آب، برپا کرد.
۷ و چنین گذشت که او یک قربانگاه از سنگ ساخت، و پیشکشی برای سَروَر گذاشت، و از خدایمان سَروَر سپاسگزاری کرد.
۸ و چنین گذشت که او نام رودخانه را لامان خواند، و آن به دریای سرخ خالی می شد؛ و وادی در مرزهای نزدیک به دهانۀ آن بود.
۹ و هنگامی که پدرم دید که آبهای رودخانه به سرچشمۀ دریای سرخ خالی می شدند، او بر لامان سخن گفت، گفتا: ای کاش تو هم می توانستی مانند این رودخانه باشی پیوسته روانه به سرچشمۀ همۀ پرهیزکاریها!
۱۰ و او بر لموئیل نیز سخن گفت: ای کاش تو هم می توانستی مانند این وادی باشی، پایدار و استوار، و پابرجا در نگهداری فرمان های سَروَر!
۱۱ اینک این سخن را او به سبب خیره سری لامان و لموئیل گفت؛ زیرا بنگرید آنها در مورد چیزهای بسیاری علیه پدرشان غُرولند کردند، برای اینکه او یک مرد رؤیانگر بود، و آنها را به بیرون آمدن از سرزمین اورشلیم راهنمایی کرده بود، تا سرزمین میراثیشان و طلایشان و نقره شان و چیزهای گرانبهایشان را باقی گذارند، تا در بیابان هلاک شوند. و این را آنها گفتند که او به سبب تصوّرهای بی خِردانۀ دلش انجام داده است.
۱۲ و بدین گونه لامان و لموئیل، ارشدترین بوده، علیه پدرشان غُرولند کردند. و آنها غُرولند کردند برای اینکه از کارهای آن خدایی که آنها را آفریده بود آگاهی نداشتند.
۱۳ آنها باور نمی کردند که اورشلیم، آن شهر بزرگ، بر پایۀ سخنان پیامبران بتواند نابود شود. و آنها مانند یهودیانی بودند که در اورشلیم بودند، کسانی که برآن شده بودند تا جان پدرم را بگیرند.
۱۴ و چنین گذشت که پدرم در وادی لموئیل، با قدرت، آکنده شده از روح بر آنها سخن گفت، تا اینکه پیکرهایشان در برابر او تکان خورد. و او آنها را مجاب کرد، که آنها جرأت نکردند علیه او چیزی بگویند؛ از این رو آنها آنچنان که او به آنان فرمان داد انجام دادند.
۱۵ و پدر من در چادری ساکن شد.
۱۶ و چنین گذشت که من، نیفای، بی اندازه جوان بوده، با این وجود بسیار درشت قامت بوده، و نیز میل زیادی داشته تا رازهای خدا را بدانم، از این رو، من به درگاه سَروَر زاری کردم، و بنگرید او مرا دیدار کرد و دلم را نرم کرد که من به همۀ سخنانی که از سوی پدرم گفته شده بود، ایمان آوردم. از این رو، من مانند برادرانم علیه او شورش نکردم.
۱۷ و من با سام سخن گفتم و چیزهایی را که سَروَر بدست روح مقدّسش بر من پدیدار کرده بود بر او آشکار کردم. و چنین گذشت که او به سخنان من ایمان آورد.
۱۸ ولی بنگرید، لامان و لموئیل نخواستند سخنان مرا بگوش دل بپذیرند؛ و من به سبب سخت دلیهایشان غمگین بوده برای آنها نزد سَروَر زاری کردم.
۱۹ و چنین گذشت که سَروَر بر من سخن گفت، گفتا: برکت یافته هستی تو، نیفای، به سبب ایمانت، زیرا تو با کوشایی، با افتاده دلی جویای من بوده ای.
۲۰ و تا جایی که تو فرمان های مرا نگاه داری، تو کامروا خواهی شد، و به یک سرزمین موعود راهنمایی خواهی شد؛ آری، یعنی سرزمینی که من برای شما آماده کرده ام، آری، سرزمینی که برگزیده ای برتر از همۀ سرزمینهای دیگر است.
۲۱ و تا جایی که برادران تو علیه تو شورش کنند، آنها از پیشگاه سَروَر بریده خواهند شد.
۲۲ و تا جایی که تو فرمان های مرا نگاه داری، تو یک فرمانروا و یک آموزگار بر برادرانت خواهی بود.
۲۳ زیرا بنگر، در آن روزی که آنها علیه من شورش کنند، من آنها را نفرین خواهم کرد یعنی با نفرینی دردناک، و آنها هیچ قدرتی بر نوادگان تو نخواهند داشت جز اینکه آنها نیز علیه من شورش کنند.
۲۴ و اگر چنان باشد که آنها علیه من شورش کنند، آنها بر نوادگان تو تازیانه ای خواهند بود، تا آنان را به راه های یادآوری برانگیزند.

----------
/study/scriptures/bofm/1-ne/3
فصل ۳
پسران لیحای به اورشلیم بازمی گردند تا ورقه های برنجی را بدست آورند — لابان از دادن ورقه ها سر باز می زند — نیفای برادرانش را نصیحت می کند و دلگرمی می دهد — لابان دارائی آنها را می دزدد و تلاش می کند آنها را بکُشد — لامان و لموئیل، نیفای و سام را می زنند و از سوی یک فرشته سرزنش می شوند. نزدیک به ۶۰۰–۵۹۲ پیش از میلاد.
۱ و چنین گذشت که من، نیفای، پس از سخن گفتن با سَروَر، به چادر پدرم بازگشتم.
۲ و چنین گذشت که او بر من سخن گفت، گفتا: بنگر، من در خواب خوابی دیده ام، که در آن سَروَر به من فرمان داده است که تو و برادرانت باید به اورشلیم بازگردید.
۳ زیرا بنگرید، لابان نگاشته های یهودیان و نیز خاندان-نامۀ نیاکان مرا دارد، و آنها بر روی ورقه های برنجی کنده کاری شده اند.
۴ از این رو، سَروَر به من فرمان داده است که تو و برادرانت می بایستی به خانۀ لابان بروید، و به دنبال نگاشته ها باشید، و آنها را اینجا پایین به بیابان آورید.
۵ و اینک، بنگر برادرانت غُرولند می کنند، می گویند این چیز سختی است که من از آنها خواسته ام؛ ولی بنگر این را من از آنها نخواسته ام، بلکه این فرمانی از سَروَر است.
۶ بنابراین برو، پسرم، و تو مورد لطف سَروَر خواهی بود، برای اینکه تو غُرولند نکرده ای.
۷ و چنین گذشت که من، نیفای، به پدرم گفتم: من خواهم رفت و آن چیزهایی را که سَروَر فرمان داده است انجام خواهم داد. زیرا من می دانم که سَروَر هیچ فرمانی را به فرزندان آدمی نمی دهد، مگر اینکه او راهی را برای آنها آماده کرده باشد که بتوانند آنچه را که او به آنها فرمان می دهد به انجام برسانند.
۸ و چنین گذشت که هنگامی که پدرم این سخنان را شنید بی اندازه خوشحال شد، زیرا او می دانست که من از سَروَر برکت یافته بودم.
۹ و من، نیفای، و برادرانم، با چادرهایمان، راهی سفرمان در بیابان شدیم، تا بالا به سرزمین اورشلیم برویم.
۱۰ و چنین گذشت که هنگامی که ما بالا به سرزمین اورشلیم رفتیم، من و برادرانم با یکدیگر مشورت کردیم.
۱۱ و ما قرعه کشیدیم — کدامیک از ما می بایستی به درون خانۀ لابان برود. و چنین گذشت که قرعه بر لامان افتاد؛ و لامان به درون خانۀ لابان رفت، و همچنان که او در خانۀ خود نشسته بود با وی گفتگو کرد.
۱۲ و او از لابان نگاشته هایی که بر ورقه های برنجی کنده کاری شده بودند، که خاندان-نامۀ پدرم را دربر داشت، را خواستار شد.
۱۳ و بنگرید، چنین گذشت که لابان خشمگین بود، و او را از حضورش بیرون انداخت؛ و نخواست که او نگاشته ها را داشته باشد. از این رو، به او گفت: بنگر تو یک دزد هستی، و من تو را خواهم کشت.
۱۴ ولی لامان از حضور او گریخت، و چیزهایی که لابان انجام داده بود را برای ما گفت. و ما شروع به بی اندازه اندوهگین شدن نمودیم، و برادران من در آستانۀ بازگشت به نزد پدرم در بیابان بودند.
۱۵ ولی بنگرید من به آنان گفتم که: به هستی سَروَر، و به هستی خودمان سوگند، ما پایین به نزد پدرمان در بیابان نخواهیم رفت تا اینکه آنچه را که سَروَر به ما فرمان داده است به انجام رسانده باشیم.
۱۶ از این رو، بگذارید ما در نگهداری فرمان های سَروَر با ایمان باشیم؛ بنابراین بگذارید پایین به سرزمین میراثی پدرمان برویم، زیرا بنگرید او طلا و نقره، و همه گونه ثروت را باقی گذاشت. و همۀ این را او به سبب فرمان های سَروَر انجام داده است.
۱۷ زیرا او می دانست که اورشلیم، به سبب نابکاری مردم نابود می شود.
۱۸ زیرا بنگرید، آنها سخنان پیامبران را رد کرده اند. از این رو، اگر پدرم پس از اینکه به او فرمان داده شده بود که از آن سرزمین بگریزد، در آن سرزمین مانده بود، بنگرید، او نیز هلاک می شد. از این رو، ناگزیر باید که او از آن سرزمین به بیرون می گریخت.
۱۹ و بنگرید، این خِرَدمندی خداست که ما می بایستی این نگاشته ها را بدست آوریم، که بتوانیم زبان پدرانمان را برای فرزندانمان حفظ کنیم.
۲۰ و نیز اینکه ما بتوانیم برای آنها سخنانی را که از دهان همۀ پیامبران مقدّس گفته شده است، که با روح مقدّس و قدرت خدا به آنها داده شده است، از زمانی که جهان آغاز شد، حتّی تا این زمان کنونی حفظ کنیم.
۲۱ و چنین گذشت که با این شیوۀ زبان، من برادرانم را ترغیب کردم، که آنها در نگهداری فرمان های خدا با ایمان باشند.
۲۲ و چنین گذشت که ما پایین به سرزمین میراثی خود رفتیم، و طلا و نقره، و چیزهای گرانبهایمان را گرد هم آوردیم.
۲۳ و پس از اینکه ما این چیزها را گرد هم آوردیم، دوباره بالا به خانۀ لابان رفتیم.
۲۴ و چنین گذشت که ما درون به نزد لابان رفتیم، و از او خواستار شدیم که نگاشته هایی را که بر ورقه های برنجی کنده کاری شده بودند به ما بدهد، و به جای آن ما طلایمان، و نقره مان، و همۀ چیزهای گرانبهایمان را به او بدهیم.
۲۵ و چنین گذشت که هنگامی که لابان دارایی ما را دید، و اینکه آن بی اندازه زیاد بود، او هوس آن را کرد، به اندازه ای که ما را بیرون انداخت، و خدمتگزارانش را فرستاد تا ما را بکشند، که او بتواند دارایی ما را بدست آورد.
۲۶ و چنین گذشت که ما از برابر خدمتگزاران لابان گریختیم، و ما ناگزیر شدیم که دارایی مان را پشت سر باقی بگذاریم، و آن بدست لابان افتاد.
۲۷ و چنین گذشت که ما به بیابان گریختیم، و خدمتگزاران لابان به ما نرسیدند، و ما خودمان را در گودیِ یک صخره پنهان کردیم.
۲۸ و چنین گذشت که لامان بر من و همچنین بر پدرم، خشمگین شد، و لموئیل نیز خشمگین شد، زیرا او سخنان لامان را بگوش دل می پذیرفت. از این رو لامان و لموئیل سخنان تُند بسیاری بر ما، برادران جوانترشان، گفتند، و آنها حتّی با ترکه ای ما را زدند.
۲۹ و چنین گذشت همچنان که آنها ما را با ترکه می زدند، بنگرید، فرشته ای از سَروَر آمد و در برابر آنها ایستاد، و بر آنها سخن گفت، گفتا: چرا شما برادر جوانتر خود را با ترکه می زنید؟ آیا شما نمی دانید که سَروَر او را برگزیده است تا بر شما یک فرمانروا باشد، و این به سبب نابکاری های شماست؟ بنگرید شما می بایستی دوباره بالا به اورشلیم بروید، و سَروَر لابان را به دست شما خواهد سپرد.
۳۰ و پس از اینکه فرشته بر ما سخن گفت، او راهی شد.
۳۱ و پس از اینکه فرشته راهی شد، لامان و لموئیل دوباره شروع به غُرولند کردن نمودند، گفتند: چگونه امکان پذیر است که سَروَر لابان را به دست ما بسپرد؟ بنگرید، او مرد توانایی است، و می تواند به پنجاه تا دستور دهد، آری، او حتّی می تواند پنجاه تا را بکشد، آنگاه چرا ما را نه؟

----------
/study/scriptures/bofm/1-ne/4
فصل ۴
نیفای لابان را به فرمان سَروَر می کُشد و آنگاه ورقه های برنجی را با ترفند بدست می آورد — زورام برمی گزیند تا به خانوادۀ لیحای در بیابان بپیوندد. نزدیک به ۶۰۰–۵۹۲ پیش از میلاد.
۱ و چنین گذشت که من به برادرانم سخن گفته، گفتم: بگذارید دوباره بالا به اورشلیم برویم، و بیایید در نگه داشتن فرمان های سَروَر با ایمان باشیم؛ زیرا بنگرید او از همۀ زمین تواناتر است، آنگاه چرا نه تواناتر از لابان و پنجاه نفرش، آری، یا حتّی از ده ها هزارهایش؟
۲ بنابراین بگذارید بالا برویم؛ بگذارید مانند موسی نیرومند باشیم؛ زیرا او براستی به آب های دریای سرخ سخن گفت و آنها به این سو و آن سو جدا شدند، و پدرانمان، بیرون از اسارت، بر زمین خشک، از میان آن رد شدند، و لشکریان فرعون بدنبال آنها رفتند و در آب های دریای سرخ غرق شدند.
۳ اینک بنگرید شما می دانید که این راست است؛ و شما نیز می دانید که فرشته ای بر شما سخن گفته است؛ از این رو آیا می توانید شک کنید؟ بگذارید بالا برویم؛ سَروَر قادر است تا ما را رهایی دهد، حتّی همچون پدرانمان، و لابان را حتّی همچون مصریان نابود کند.
۴ اینک هنگامی که من این سخنان را گفتم، آنها هنوز هم خشمگین بودند، و همچنان به غُرولند کردن ادامه دادند؛ با این وجود در پی من آمدند تا اینکه به پشت دیوارهای اورشلیم رسیدیم.
۵ و شبانگاه بود؛ و من واداشتم که آنها خود را پشت دیوارها پنهان کنند. و پس از اینکه آنها خود را پنهان کردند، من، نیفای، به سوی شهر خزیدم و به سوی خانۀ لابان پیش رفتم.
۶ و من با روح مقدّس راهنمایی می شدم، بدون اینکه از پیش بدانم چه چیزهایی می بایستی من انجام دهم.
۷ با این وجود من پیش رفتم، و همچنان که به خانۀ لابان نزدیک می شدم مردی را دیدم، و او در برابر من بر زمین افتاده بود، زیرا او مست از شراب بود.
۸ و هنگامی که به او رسیدم دریافتم که او لابان است.
۹ و شمشیرش را دیدم، و آن را از نیامش برکشیدم؛ و دستۀ آن از طلای خالص بود، و ساخت آن بی اندازه عالی بود، و من دیدم که تیغۀ آن از گرانبهاترین پولاد بود.
۱۰ و چنین گذشت که من از سوی روح مقدّس وادار شدم که می بایستی لابان را بکشم؛ ولی در دلم گفتم: هرگز در هیچ زمانی من خون آدمی را نریخته ام. و در خود فرو رفتم و خواستم که او را نکشم.
۱۱ و روح مقدّس دوباره به من گفت: بنگر سَروَر او را به دست تو سپرده است. آری، و من نیز می دانستم که او برآن بوده تا جان خود من را بگیرد؛ آری، و او نمی خواست فرمان های سَروَر را بگوش دل بپذیرد؛ و داراییمان را نیز برداشته بود.
۱۲ و چنین گذشت که روح مقدّس دوباره به من گفت: او را بکُش، زیرا سَروَر او را به دست تو سپرده است.
۱۳ بنگر سَروَر نابکاران را می کُشد تا اهداف پرهیزکارانه اش را پیش بَرد. این بهتر است که یک آدم هلاک گردد تا اینکه یک ملّت در بی ایمانی فرو رود و هلاک گردد.
۱۴ و اینک، هنگامی که من، نیفای، این سخنان را شنیدم، سخنان سَروَر را به یاد آوردم که او در بیابان بر من گفت، گفتا که: تا جایی که نوادگان تو فرمان های مرا نگه دارند، آنها در سرزمین موعود کامروا خواهند شد.
۱۵ آری، و من همچنین پنداشتم که آنها نمی توانند فرمان های سَروَر را بر پایۀ قانون موسی نگه دارند، مگر اینکه آنها قانون را داشته باشند.
۱۶ و من همچنین می دانستم که قانون بر ورقه های برنجی کنده کاری شده بود.
۱۷ و دوباره، من می دانستم که سَروَر لابان را به این سبب به دست من سپرده است — که من بتوانم نگاشته ها را بر پایۀ فرمان های او بدست آورم.
۱۸ بنابراین ندای روح مقدّس را فرمان بُردم، و لابان را با موی سرش گرفتم و سرش را با شمشیر خودش زدم.
۱۹ و پس از اینکه سرش را با شمشیر خودش زدم، تنپوش لابان را برداشتم و بر بدن خودم پوشاندم؛ آری، حتّی هر تکّۀ آن را، و زره او را به دور کمرم بستم.
۲۰ و پس از اینکه این را انجام داده بودم، به خزانۀ لابان پیش رفتم. و همچنان که به سوی خزانۀ لابان پیش می رفتم، بنگرید، من خدمتگزار لابان را دیدم که کلیدهای خزانه را داشت. و او را با صدای لابان فرمان دادم، که می بایستی با من به خزانه بیاید.
۲۱ و او گمان کرد من اربابش، لابان باشم، زیرا او تنپوش و همچنین شمشیر را بسته به دور کمرم دید.
۲۲ و او دربارۀ ارشدان یهودیان با من سخن گفت، می دانست که اربابش، لابان، شبانگاه بیرون در میان آنان به سر بُرده بود.
۲۳ و من بر او سخن گفتم گویی لابان بودم.
۲۴ و همچنین به او گفتم که من می بایستی کنده کاری هایی را، که بر ورقه های برنجی بودند، نزد برادران ارشدم، که پشت دیوارها بودند، ببرم.
۲۵ و به او همچنین دستور دادم که می بایستی به دنبال من بیاید.
۲۶ و او، گمان کرده که من از برادران کلیسا سخن می گفتم، و اینکه من براستی آن لابانی بودم که کشته بودم، از این رو او در پی من آمد.
۲۷ و او، همچنان که به سوی برادرانم پیش می رفتم، که پشت دیوارها بودند، چندین بار دربارۀ ارشدان یهودیان به من سخن گفت.
۲۸ و چنین گذشت که هنگامی که لامان مرا دید بی اندازه وحشت زده شد، و همچنین لموئیل و سام. و از برابر حضور من گریختند؛ زیرا آنها گمان کردند که لابان بودم، و اینکه او مرا کشته بود و برآن بود تا جان آنها را نیز بگیرد.
۲۹ و چنین گذشت که من آنها را فرا خواندم، و آنها مرا شنیدند، از این رو آنها از گریختن از حضور من بازایستادند.
۳۰ و چنین گذشت که هنگامی که خدمتگزار لابان برادرانم را دید شروع به لرزیدن نمود، و نزدیک بود که از برابر من بگریزد و به شهر اورشلیم بازگردد.
۳۱ و اینک من، نیفای، مردی درشت قامت بوده، و نیروی زیادی از سَروَر نیز دریافت کرده، بنابراین خدمتگزار لابان را گرفتم، و او را نگه داشتم، که نگریزد.
۳۲ و چنین گذشت که من با او سخن گفتم، که اگر او سخنان مرا بگوش دل بپذیرد، به هستی سَروَر، و به هستی خودمان سوگند، حتّی آنچنان که اگر او سخنان ما را بگوش دل بپذیرد، ما زندگی وی را امان می دهیم.
۳۳ و من با او سخن گفتم، حتّی با یک سوگند، که او نیازی ندارد بترسد، که او مردی آزاد مانند ما خواهد بود اگر با ما پایین به بیابان بیاید.
۳۴ و نیز با او سخن گفته، گفتم: بدرستی سَروَر به ما فرمان داده است تا چنین کنیم؛ و آیا نمی می بایستی در نگاه داری فرمان های سَروَر کوشا باشیم؟ بنابراین، اگر تو پایین به بیابان نزد پدرم بیایی تو جایی با ما خواهی داشت.
۳۵ و چنین گذشت که زورام با سخنانی که من گفتم شهامت یافت. اینک زورام نام آن خدمتگزار بود؛ و او قول داد که پایین به بیابان نزد پدرمان بیاید. آری، و او نزد ما سوگند نیز یاد کرد که از آن پس با ما بماند.
۳۶ اینک ما خواستار این بودیم که او با ما بماند به این سبب، که یهودیان دربارۀ گریز ما به بیابان ندانند، مبادا ما را دنبال کنند و ما را نابود کنند.
۳۷ و چنین گذشت که هنگامی که زورام نزد ما سوگندی یاد کرد، ترسمان دربارۀ او بازایستاد.
۳۸ و چنین گذشت که ما ورقه های برنجی و خدمتگزار لابان را برداشتیم، و راهی بیابان شدیم، و به سوی چادر پدرمان سفر کردیم.

----------
/study/scriptures/bofm/1-ne/5
فصل ۵
ثریّا از لیحای گلایه می کند — هر دو برای بازگشت پسرانشان شادمانی می کنند — آنها قربانی هایی پیشکش می کنند — ورقه های برنجی نوشته های موسی و پیامبران را در بر دارند — ورقه ها لیحای را بعنوان یک نوادۀ یوسف شناسایی می کنند — لیحای دربارۀ نوادگانش و حفظ ورقه ها نبوّت می کند. نزدیک به ۶۰۰–۵۹۲ پیش از میلاد.
۱ و چنین گذشت که پس از آنکه ما پایین در بیابان نزد پدرمان آمدیم؛ بنگرید، او آکنده از شادی شد، و مادرم، ثریّا، نیز بی اندازه خوشحال شد، زیرا او براستی به سبب ما سوگواری کرده بود.
۲ زیرا او گمان کرده بود که ما در بیابان هلاک شده ایم؛ و او همچنین از پدرم گلایه کرده بود، به او گفته بود که او یک مرد رؤیانگر است؛ گفتا: بنگر تو ما را از سرزمین میراثیمان به بیرون راهنمایی کرده ای و پسرانم دیگر نیستند، و ما در بیابان هلاک می شویم.
۳ و با این شیوۀ زبان، مادرم از پدرم گلایه کرده بود.
۴ و چنین گذشته بود که پدرم به مادرم سخن گفت، گفتا: می دانم که من مردی رؤیانگرم؛ زیرا اگر امور خدا را در یک رؤیا ندیده بودم از نیکی خدا آگاه نمی شدم، بلکه در اورشلیم مانده بودم و با برادرانم هلاک شده بودم.
۵ ولی بنگر، من یک سرزمین موعود بدست آورده ام، که در این چیزها من شادمانی می کنم؛ آری، و من می دانم که سَروَر پسرانم را از دست لابان رهایی خواهد داد و آنان را دوباره در بیابان نزد ما خواهد آورد.
۶ و با این شیوۀ زبان، پدرم لیحای دربارۀ ما به مادرم ثریّا تسلّی می داد، در حالیکه ما در بیابان بالا به سوی اورشلیم سفر می کردیم تا نگاشته های یهودیان را بدست آوریم.
۷ و هنگامی که ما به چادر پدرمان بازگشتیم، بنگرید شادی آنان کامل شد و مادرم آسوده شد.
۸ و او سخن گفت، گفتا: اینک من بدرستی می دانم که سَروَر شوهر مرا فرمان داده است تا به بیابان بگریزد؛ آری، و من بدرستی نیز می دانم که سَروَر پسرانم را محافظت کرده و آنان را از دست لابان رهایی داده است، و به آنان قدرت داده است تا با آن بتوانند چیزی را که سَروَر به آنان فرمان داده است به انجام برسانند. و به این شیوۀ زبان او سخن گفت.
۹ و چنین گذشت که آنها بی اندازه شادمانی کرده و قربانی و پیشکش های سوخته به سَروَر پیشکش کردند؛ و آنها از خدای اسرائیل سپاسگزاری کردند.
۱۰ و پس از اینکه آنها از خدای اسرائیل سپاسگزاری کردند، پدرم، لیحای، نگاشته هایی که بر روی ورقه های برنجی کنده کاری شده بود را برداشت و آنان را از آغاز بررسی کرد.
۱۱ و او دید که آنها پنج کتاب موسی را در بر داشتند، که سرگذشتِ آفرینش جهان را می داد، و نیز از آدم و حوا که نخستین پدر و مادر ما بودند؛
۱۲ و نیز نگاشته ای از یهودیان از آغاز حتّی تا آغاز فرمانروایی صدقیا، پادشاه یهودا؛
۱۳ و نیز نبوّت های پیامبران مقدّس، از آغاز حتّی تا آغاز فرمانروایی صدقیا؛ و نیز نبوّت های بسیاری که از دهان ارمیا گفته شده است.
۱۴ و چنین گذشت که پدرم، لیحای، بر روی ورقه ها خاندان-نامۀ پدرانش را نیز یافت؛ از این رو دانست که او یک نوادۀ یوسف است؛ آری، یعنی همان یوسفی که پسر یعقوب بود، که به مصر فروخته شد، و کسی که به دست سَروَر حفظ شد، که او بتواند پدرش، یعقوب، و همۀ خانوار او را از هلاک شدن با قحطی حفظ کند.
۱۵ و آنها بیرون از اسارت و بیرون از سرزمین مصر راهنمایی شدند، بدست همان خدایی که آنها را حفظ کرده بود.
۱۶ و بدین گونه پدرم، لیحای، خاندان-نامۀ پدرانش را یافت. و لابان نیز یکی از نوادگان یوسف بود، از این رو او و پدرانش نگاشته ها را نگه داشته بودند.
۱۷ و اینک هنگامی که پدرم همۀ این چیزها را دید، او آکنده از روح مقدّس گشت، و شروع به نبوّت دربارۀ نوادگانش نمود —
۱۸ که این ورقه های برنجی به نزد همۀ ملّت ها، اقوام، زبان ها و مردمی که از نوادگانش بودند پیش خواهند رفت.
۱۹ از این رو، او گفت که این ورقه های برنجی هرگز از میان نخواهند رفت؛ نه آنها با گذر زمان تار خواهند شد. و او چیزهای بسیاری را دربارۀ نوادگانش نبوّت نمود.
۲۰ و چنین گذشت که تا اینجا من و پدرم فرمان هایی را که سَروَر ما را به آنها فرمان داده بود نگه داشته بودیم.
۲۱ و نگاشته هایی را که سَروَر به ما فرمان داده بود بدست آورده بودیم، و آنها را بررسی کرده بودیم و دریافته بودیم که آنها خواستنی بودند؛ آری، یعنی بسیار با ارزش برای ما، به اندازه ای که ما می توانستیم فرمان های سَروَر را برای فرزندانمان حفظ کنیم.
۲۲ از این رو، این از خِرَدمندی سَروَر بود که ما، همچنان که در بیابان به سوی سرزمین موعود سفر می کردیم، می بایستی آنها را با خود می بردیم.

----------
/study/scriptures/bofm/1-ne/6
فصل ۶
نیفای از امور خدا می نویسد — هدف نیفای این است که آدمیان را ترغیب کند تا به سوی خدای ابراهیم آیند و نجات یابند. نزدیک به ۶۰۰–۵۹۲ پیش از میلاد.
۱ و اینک من، نیفای، نه خاندان-نامۀ پدرانم را در این بخش از نگاشته ام می آورم؛ نه در هیچ زمان دیگری آن را روی این ورقه هایی که می نویسم خواهم آورد؛ زیرا آن در نگاشته ای آورده شده که به دست پدرم نگارش شده است؛ از این رو، من آن را در این نوشته نمی نویسم.
۲ زیرا مرا کافی است تا بگویم که ما از نوادگان یوسف هستیم.
۳ و برای من مهم نیست که در دادن سرگذشت کاملی از همۀ امور پدرم نکته بین باشم، زیرا آنها نمی توانند روی این ورقه ها نوشته شوند زیرا من خواستارم تا از امور خدا در اینجا بنویسم.
۴ زیرا کمال نیّت من این است که آدمیان را ترغیب کنم تا به سوی خدای ابراهیم، و خدای اسحاق، و خدای یعقوب آیند، و نجات یابند.
۵ از این رو، چیزهایی که برای جهان دلپذیر هستند را من نمی نویسم، بلکه چیزهایی که برای خدا و کسانی که از جهان نیستند دلپذیر هستند.
۶ از این رو، من به نوادگانم فرمان می دهم، که آنها این ورقه ها را با چیزهایی که برای فرزندان آدمی با ارزش نیستند پُر نکنند.

----------
/study/scriptures/bofm/1-ne/7
فصل ۷
پسران لیحای به اورشلیم بازمی گردند و اسماعیل و خانوارش را دعوت می کنند تا با آنها در سفرشان همراه شوند — لامان و دیگران شورش می کنند — نیفای برادرانش را نصیحت می کند که به سَروَر ایمان داشته باشند — آنها او را با ریسمان هایی می بندند و نابودیش را برنامه ریزی می کنند — او با قدرتِ ایمان آزاد می شود — برادرانش درخواست بخشش می کنند — لیحای و همراهانش قربانی و پیشکشی های سوخته پیشکش می کنند. نزدیک به ۶۰۰–۵۹۲ پیش از میلاد.
۱ و اینک من می خواهم که شما بدانید، که پس از آنکه پدرم، لیحای، به نبوّت کردن دربارۀ نوادگانش پایان داد، چنین گذشت که سَروَر دوباره به او سخن گفت، گفتا که برای او، لیحای، شایسته نیست که او خانواده اش را تنها به بیابان ببرد؛ بلکه پسرانش می بایستی دخترانی به همسری بگیرند، که آنها نوادگانی برای سَروَر در سرزمین موعود بپرورانند.
۲ و چنین گذشت که سَروَر او را فرمان داد که من، نیفای، و برادرانم، می بایستی دوباره به سرزمین اورشلیم بازگردیم، و اسماعیل و خانواده اش را پایین به بیابان بیاوریم.
۳ و چنین گذشت که من، نیفای، دوباره، با برادرانم، در بیابان پیش رفتیم تا بالا به اورشلیم برویم.
۴ و چنین گذشت که ما بالا به خانۀ اسماعیل رفتیم، و در دید اسماعیل مورد لطف قرار گرفتیم، به اندازه ای که سخنان سَروَر را به او گفتیم.
۵ و چنین گذشت که سَروَر دل اسماعیل، و نیز خانوارش را نرم کرد، به اندازه ای که آنها پایین در بیابان به سوی چادر پدرمان با ما راهی سفر شدند.
۶ و چنین گذشت که همچنان که ما در بیابان سفر می کردیم، بنگرید لامان و لموئیل، و دو تا از دختران اسماعیل، و دو پسر اسماعیل و خانواده هایشان، علیه ما شورش کردند؛ آری، علیه من، نیفای، و سام، و پدرشان، اسماعیل، و همسرش، و سه دختر دیگرش.
۷ و چنین گذشت که در آن شورش، آنها خواستار بازگشت به سرزمین اورشلیم بودند.
۸ و اینک من، نیفای، برای سخت دلی هایشان غمگین شده، بنابراین بر آنها، یعنی بر لامان و بر لموئیل سخن گفته، گفتم، آری: بنگرید شما برادران ارشد من هستید، و چگونه است که شما چنین در دل هایتان سخت، و چنین در ذهن هایتان کور هستید، که شما نیاز دارید که من، برادر جوانترتان، می بایستی به شما سخن بگویم، آری، و سرمشقی برای شما باشم؟
۹ چگونه است که شما سخن سَروَر را بگوش دل نپذیرفته اید؟
۱۰ چگونه است که شما فراموش کرده اید که یک فرشتۀ سَروَر را دیده اید؟
۱۱ آری، و چگونه است که شما فراموش کرده اید چه چیزهای بزرگی سَروَر برای ما انجام داده است، در رهایی دادن ما از دست لابان، و نیز اینکه ما می بایستی نگاشته ها را بدست آوریم؟
۱۲ آری، و چگونه است که شما فراموش کرده اید که سَروَر قادر است تا همۀ چیزها را بر پایۀ خواست خود، برای فرزندان آدمی انجام دهد، اگر چنین باشد که آنها ایمان به او را بکار برند؟ از این رو، بگذارید به او وفادار باشیم.
۱۳ و اگر چنین باشد که ما به او وفادار باشیم، سرزمین موعود را بدست خواهیم آورد؛ و شما در زمانی در آینده خواهید دانست که سخن سَروَر دربارۀ نابودی اورشلیم برآورده می شود؛ زیرا همۀ چیزهایی که سَروَر در بارۀ نابودی اورشلیم گفته است برآورده خواهند شد.
۱۴ زیرا بنگرید، روح سَروَر به زودی از کوشش کردن با آنان باز می ایستد؛ زیرا بنگرید، آنها پیامبران را رد کرده اند، و ارمیا را به زندان انداخته اند. و آنها برآن بوده اند تا جان پدرم را بگیرند، به اندازه ای که او را از سرزمین بیرون رانده اند.
۱۵ اینک بنگرید، من به شما می گویم که اگر شما به اورشلیم بازگردید شما نیز با آنها هلاک می شوید. و اینک، اگر شما برگزینید، بالا به سرزمین بروید، و سخنانی را که من به شما می گویم به یاد داشته باشید، که اگر بروید شما نیز هلاک می شوید؛ زیرا بدین گونه روح سَروَر مرا وادار می کند که سخن بگویم.
۱۶ و چنین گذشت هنگامی که من، نیفای، این سخنان را به برادرانم گفتم، آنها بر من خشمگین شدند. و چنین گذشت که آنها بر من دست بلند کردند، زیرا بنگرید، آنها بی اندازه خشمگین بودند، و مرا با ریسمان هایی بستند، زیرا آنها برآن شدند تا جانم را بگیرند، که بتوانند مرا در بیابان رها کنند تا بدست جانوران درنده بلعیده شوم.
۱۷ ولی چنین گذشت که من نزد سَروَر نیایش کرده، گفتم: سَروَرا، بر پایۀ ایمانم که به تو است، مرا از دست برادرانم رهایی دِه؛ آری، حتّی به من نیرویی دِه که بتوانم این بندها را که با آن در بند هستم پاره کنم.
۱۸ و چنین گذشت که هنگامی که من این سخنان را گفتم، بنگرید، بندها از دست و پایم باز شدند، و من در برابر برادرانم ایستادم، و دوباره بر آنها سخن گفتم.
۱۹ و چنین گذشت که آنها دوباره بر من خشم گرفتند، و برآن شدند تا بر من دست بلند کنند؛ ولی بنگرید، یکی از دختران اسماعیل، آری، و نیز مادرش، و یکی از پسران اسماعیل، به برادرانم التماس کردند، به اندازه ای که دل آنها را نرم کردند؛ و آنها از کوشیدن در گرفتن جانم باز ایستادند.
۲۰ و چنین گذشت که آنها، به سبب نابکاری شان، اندوهگین شدند، به اندازه ای که آنها در برابر من سر فرود آوردند، و به من التماس کردند که آنها را برای چیزی که علیه من انجام داده بودند ببخشم.
۲۱ و چنین گذشت که من آنها را برای همۀ آنچه که انجام داده بودند براستی بخشیدم، و من آنها را نصیحت کردم که به درگاه سَروَر خدایشان برای بخشش نیایش کنند. و چنین گذشت که آنها چنین کردند. و پس از اینکه آنها نیایش به سَروَر را انجام دادند ما دوباره راهی مسافرتمان به سوی چادر پدرمان شدیم.
۲۲ و چنین گذشت که ما پایین به چادر پدرمان رسیدیم. و پس از اینکه من و برادرانم و همۀ خانواده اسماعیل پایین به چادر پدرم آمدیم، آنها از سَروَر خدایشان سپاسگزاری کردند؛ و آنها قربانی و پیشکشی های سوخته به او پیشکش کردند.

----------
/study/scriptures/bofm/1-ne/8
فصل ۸
لیحای رؤیایی از درخت زندگی می بیند — او از میوۀ آن میل می کند و خواستار می شود تا خانواده اش هم چنین کنند — او یک میلۀ آهنی می بیند، یک راه تنگ و باریک، و مه تاریکی که دور آدمیان را می گیرد — ثریّا، نیفای و سام از آن میوه بهره مند می شوند، ولی لامان و لموئیل سر باز می زنند. نزدیک به ۶۰۰–۵۹۲ پیش از میلاد.
۱ و چنین گذشت که ما همه گونه دانه ای از هر گونه، هم غلّه از هر گونه، و هم دانۀ میوه از هر گونه گرد هم آورده بودیم.
۲ و چنین گذشت که در حالیکه پدرم در بیابان ساکن بود با ما سخن گفت، گفتا: بنگرید، من خوابی را در خواب دیده ام؛ یا، به بیان دیگر، من رؤیایی دیده ام.
۳ و بنگرید، به سبب آنچه که دیده ام، من دلیل دارم به خاطر سَروَر شادمانی کنم به سبب نیفای و نیز سام؛ زیرا من دلیل دارم که گمان کنم که آنها، و بسیاری از نوادگانشان نجات خواهند یافت.
۴ ولی بنگرید، لامان و لموئیل، من به سبب شما بی اندازه می ترسم؛ زیرا بنگرید، من پنداشتم که بیابانی تاریک و دلگیر در خوابم دیدم.
۵ و چنین گذشت که من مردی را دیدم و او پوشیده در یک ردای سپید بود؛ و او آمد و در برابر من ایستاد.
۶ و چنین گذشت که او با من سخن گفت و از من خواست تا در پی او بروم.
۷ و چنین گذشت که همچنان که در پی او می رفتم خودم را دیدم که در یک ویرانۀ تاریک و دلگیر بودم.
۸ و پس از اینکه من برای مدّت چندین ساعت در تاریکی مسافرت کرده بودم، شروع نمودم به نیایش به درگاه سَروَر که او، بر پایۀ فراوانی رحمت های مهرآمیز خود، بر من رحمت داشته باشد.
۹ و چنین گذشت پس از اینکه من به سَروَر نیایش کردم، دشت پهناور و وسیعی را دیدم.
۱۰ و چنین گذشت که من درختی را دیدم، که میوۀ آن خواستنی بود تا یکی را خوشحال کند.
۱۱ و چنین گذشت که من پیش رفتم و از میوۀ آن میل کردم؛ و دیدم که آن شیرین ترین بود، بالاتر از هر آنچه پیشتر از آن چشیده بودم. آری، و من دیدم که میوۀ آن سپید بود، افزونتر از هر سپیدی که من تا بحال دیده بودم.
۱۲ و همین که من از میوۀ آن بهره مند شدم آن روحم را آکنده از شادی بی اندازه بزرگی کرد؛ از این رو، من شروع نمودم تا خواستار شوم که خانواده ام نیز از آن میل کنند؛ زیرا من می دانستم که آن برتر از همۀ میوه های دیگر خواستنی بود.
۱۳ و همچنان که چشمهایم را به دور و بر انداختم، که شاید بتوانم خانواده ام را نیز بیابم، من رود آبی را دیدم؛ و آن در کنار جاری بود و نزدیک درختی بود که من از میوۀ آن میل می کردم.
۱۴ و من نگاه کردم تا ببینم آن از کجا می آمد؛ و سرچشمۀ آن را کمی دورتر دیدم؛ و در سرچشمۀ آن، من مادرتان ثریّا و سام و نیفای را دیدم؛ و آنها ایستاده بودند گویی نمی دانستند کجا باید بروند.
۱۵ و چنین گذشت که من برای آنها دست تکان دادم؛ و نیز با ندایی بلند به آنها گفتم که به نزد من آیند و از آن میوه میل کنند، که برتر از همۀ میوه های دیگر خواستنی بود.
۱۶ و چنین گذشت که آنها به نزد من آمدند و آنها هم از آن میوه میل کردند.
۱۷ و چنین گذشت که من خواستار بودم که لامان و لموئیل نیز بیایند و از آن میوه میل کنند؛ از این رو، من چشمم را به سوی سرچشمۀ رود انداختم، که شاید بتوانم آنها را ببینم.
۱۸ و چنین گذشت که آنها را دیدم، ولی آنها نخواستند به نزد من آیند و از آن میوه میل کنند.
۱۹ و من یک میلۀ آهنی دیدم، و آن در راستای کنارۀ رود کشیده شده بود، و به آن درختی که من در کنارش ایستاده بودم می رسید.
۲۰ و من یک راه تنگ و باریک نیز دیدم، که در راستای میلۀ آهنی ادامه می یافت، حتّی به درختی که من در کنارش ایستاده بودم؛ و نیز به سرچشمه، به یک دشت پهناور و وسیع، که گویی آن جهانی بود، راه می بُرد.
۲۱ و من جمعیّت های بیشماری از مردم را دیدم، بسیاری از آنها با کوشیدن به پیش می رفتند که بتوانند مسیری که به آن درختی راه می بُرد که من در کنارش ایستاده بودم را بدست آورند.
۲۲ و چنین گذشت که آنها پیش آمدند و مسیری که به آن درخت راه می بُرد را آغاز کردند.
۲۳ و چنین گذشت که مه تاریکی بلند شد؛ آری، حتّی یک مه بی اندازه بزرگ از تاریکی، به اندازه ای که آنهایی که راه را آغاز کرده بودند راهشان را گم کردند، که آنها سرگردان و گم شدند.
۲۴ و چنین گذشت که من دیگران را دیدم به پیش رفته، و آنها پیش آمدند و سر میلۀ آهنی را گرفتند؛ و از میان مه تاریکی به پیش رفتند، با چسبیدن به میلۀ آهنی، حتّی تا اینکه آنها پیش آمدند و از میوۀ آن درخت میل کردند.
۲۵ و پس از اینکه از میوۀ آن درخت میل کردند آنها چشم هایشان را به دور و بر انداختند گویی شرمسار بودند.
۲۶ و من نیز چشم هایم را به دور و بر انداختم، و در آن سوی رود آب، ساختمان بزرگ و وسیعی دیدم؛ و آن گویی در هوا، بالا بر فراز زمین ایستاده بود.
۲۷ و آن آکنده از مردم بود، هم پیر و هم جوان، هم مرد و هم زن، و نوع تنپوش آنها بی اندازه با شکوه بود؛ و در حال مسخره کردن و اشارۀ انگشتشان به سوی آنهایی بودند که آمده بودند و از آن میوه میل می کردند.
۲۸ و پس از اینکه آنها از آن میوه چشیده بودند شرمسار شدند، به سبب آنهایی که به آنها ریشخند می زدند؛ و آنها از راه بدر شده به راههای ممنوعه افتادند و از دست رفتند.
۲۹ و اینک من، نیفای، همۀ سخنان پدرم را نمی گویم.
۳۰ ولی، کوتاه بنویسم، بنگرید، او جمعیّت های دیگری را دید به پیش رفته؛ و آنها آمدند و سر میلۀ آهنی را گرفتند؛ و راهشان را به پیش بُردند، پیوسته میلۀ آهنی را محکم نگه داشته، تا اینکه آنها پیش آمدند و فرو افتادند و از میوۀ آن درخت بهره مند شدند.
۳۱ و او جمعیّت های دیگری را نیز دید که راهشان را به سوی آن ساختمان بزرگ و وسیع با لمس کردن پیدا می کردند.
۳۲ و چنین گذشت که بسیاری در اعماق چشمه غرق شدند؛ و بسیاری در جادّه های ناشناس سرگردان شده از نظرش گم شدند.
۳۳ و بزرگ بود جمعیّتی که به درون آن ساختمان عجیب وارد شدند. و پس از اینکه آنها به درون آن ساختمان وارد شدند با انگشتِ ریشخند بر من و نیز آنهایی که از آن میوه میل می کردند اشاره کردند؛ ولی ما به آنها توجّه ای نکردیم.
۳۴ اینها سخنان پدرم هستند: زیرا همۀ کسانی که به آنها توجّه می کردند، از راه بدر می شدند.
۳۵ و لامان و لموئیل از آن میوه بهره مند نشدند، پدرم گفت.
۳۶ و چنین گذشت پس از اینکه پدرم همۀ سخنانِ خواب یا رؤیایش که بسیار بودند را گفت به ما گفت، به سبب این چیزهایی که در یک رؤیا دیده بود او بی اندازه برای لامان و لموئیل می ترسید؛ آری، او می ترسید مبادا آنها از پیشگاه سَروَر دور انداخته شوند.
۳۷ و او آنگاه آنها را با همۀ احساس یک پدر مهربان نصیحت کرد، که آنها سخنانش را بگوش دل بپذیرند، که شاید سَروَر بر آنها مهربان باشد، و آنها را بیرون نیندازد؛ آری، پدرم بر آنها موعظه کرد.
۳۸ و پس از اینکه او بر آنها موعظه کرد، و از چیزهای بسیاری نیز بر آنها نبوّت کرد، از آنها خواست تا فرمان های سَروَر را نگه دارند؛ و او از سخن گفتن بر آنها باز ایستاد.

----------
/study/scriptures/bofm/1-ne/9
فصل ۹
نیفای دو دسته نگاشته می نگارد — هر کدام ورقه های نیفای خوانده می شوند — ورقه های بزرگتر دربر گیرندۀ تاریخ دنیوی هستند؛ کوچکترها در درجۀ نخست با چیزهای مقدّس سر و کار دارند. نزدیک به ۶۰۰–۵۹۲ پیش از میلاد.
۱ و همۀ این چیزها را پدرم همچنان که او در درّۀ لموئیل در یک چادر ساکن بود، دید و شنید و گفت و همچنین چیزهای بسیار بزرگِ بیشتری، که نمی توانند بر این ورقه ها نوشته شوند.
۲ و اینک، همان گونه که من دربارۀ این ورقه ها سخن گفته ام، بنگرید آنها ورقه هایی نیستند که من سرگذشت کاملی از تاریخچۀ مردمم را بر آنها می نگارم؛ زیرا ورقه هایی که من سرگذشت کاملی از تاریخ مردمم را بر آنها می نگارم نیفای نام نهاده ام. از این رو، آنها در پی نام خودم، ورقه های نیفای خوانده می شوند؛ و این ورقه ها نیز ورقه های نیفای خوانده می شوند.
۳ با این وجود، من فرمانی از سَروَر دریافت کرده ام که می بایستی این ورقه ها را درست کنم، برای هدف ویژه ای که سرگذشتِ خدمت به مردمم کنده کاری شده موجود باشد.
۴ بر روی ورقه های دیگر سرگذشتِ فرمانروایی پادشاهان و جنگها و درگیری های مردمم کنده کاری خواهد شد؛ از این رو این ورقه ها بیشتر برای بخش خدمتگزاری هستند؛ و ورقه های دیگر بیشتر برای بخش فرمانروایی پادشاهان و جنگ ها و درگیری های مردمم هستند.
۵ از این رو، سَروَر به من فرمان داده است تا این ورقه ها را برای هدف خِرَدمندانۀ او بسازم، هدفی که من نمی دانم.
۶ ولی سَروَر از آغاز همه چیز را می داند؛ از این رو، او راهی را برای به انجام رساندن همۀ کارهایش در میان فرزندان آدمی آماده می کند؛ زیرا بنگرید، او قدرتِ تمام در برآورده کردن همۀ سخنانش را دارد. و بدین گونه است. آمین.

----------
/study/scriptures/bofm/1-ne/10
فصل ۱۰
لیحای پیش بینی می کند که یهودیان بدست بابلیان به اسارت گرفته خواهند شد — او از آمدن یک مسیح، یک مُنجی، یک بازخریدار درمیان یهودیان می گوید — لیحای از آمدن کسی که برّۀ خدا را تعمید خواهد داد نیز می گوید — لیحای از مرگ و رستاخیز مسیح می گوید — او پراکنده کردن و گردآوری اسرائیل را به یک درخت زیتون همانند می کند — نیفای از پسر خدا، از هدیۀ روح القدس، و از نیاز به پرهیزکاری سخن می گوید. نزدیک به ۶۰۰–۵۹۲ پیش از میلاد.
۱ و اینک من، نیفای، به دادن سرگذشتی از کارهایم، و فرمانروایی و خدمتم، روی این ورقه ها می پردازم؛ از این رو، برای پرداختن به سرگذشت خودم، من باید اندکی از امور پدرم، و نیز از برادرانم سخن بگویم.
۲ زیرا بنگرید، چنین گذشت پس از اینکه پدرم به گفتن سخنانِ خوابش و نیز به نصیحت کردن آنها به کوشایی کامل پایان داد، دربارۀ یهودیان به آنها سخن گفت —
۳ که پس از اینکه آنها نابود شوند، یعنی آن شهر عظیم اورشلیم، و بسیاری به اسارت به بابل برده شوند، بر پایۀ زمانِ مناسب خود سَروَر، آنها دوباره باز خواهند گشت، آری، یعنی از اسارت به بیرون بازآورده خواهند شد؛ و پس از اینکه آنها از اسارت به بیرون بازگردانده شوند آنها سرزمین میراثیشان را دوباره تصرّف خواهند کرد.
۴ آری، یعنی ششصد سال از زمانی که پدرم اورشلیم را ترک کرد، پیامبری را سَروَر خدا میان یهودیان برخواهد انگیخت — حتّی یک مسیح، یا، به بیان دیگر، یک مُنجی جهان.
۵ و او دربارۀ پیامبران نیز سخن گفت، چه تعداد زیادی از آنها از این چیزها گواهی داده اند، دربارۀ این مسیح، کسی که او از وی، یا این بازخریدار جهان سخن گفته بود.
۶ از این رو، همۀ بشرّیت در یک وضعیّت گمراهی و فرو افتادگی بودند، و همواره می باشند مگر به این بازخریدار تکیه کنند.
۷ و او دربارۀ پیامبری نیز سخن گفت که پیش از مسیح خواهد آمد، تا راه سَروَر را آماده کند —
۸ آری، او حتّی در بیابان پیش خواهد رفت و فریاد خواهد زد: راه سَروَر را آماده کنید، و راههایش را راست نمایید؛ زیرا کسی در میان شما ایستاده که شما او را نمی شناسید؛ و او از من تواناتر است، که شایسته نیستم بند کفشش را باز کنم. و بسیار سخن گفت پدرم در بارۀ این چیز.
۹ و پدرم گفت او در بیت عَبَره، آنسوی اردن، تعمید خواهد داد؛ و نیز گفت او با آب تعمید خواهد داد؛ حتّی اینکه او مسیح را با آب تعمید خواهد داد.
۱۰ و پس از اینکه مسیح را با آب تعمید داد، او خواهد نگریست و شهادت خواهد داد که او برّۀ خدا را تعمید داده است، کسی که گناهان جهان را برخواهد داشت.
۱۱ و چنین گذشت پس از اینکه پدرم این سخنان را گفته بود او به برادرانم دربارۀ مژده ای که در میان یهودیان موعظه خواهد شد سخن گفت، و نیز دربارۀ پس رفتن یهودیان در بی ایمانی. و پس از اینکه آنها مسیح، کسی که خواهد آمد، را کشتند، و پس از اینکه او کشته شد او از میان مُرِدگان برخواهد خاست، و خودش را با کمک روح القدس به غیریهودیان پدیدار خواهد کرد.
۱۲ آری، حتّی پدرم دربارۀ غیریهودیان بسیار سخن گفت، و نیز دربارۀ خاندان اسرائیل، که آنها به یک درخت زیتون همانند می شوند، که شاخه هایش شکسته و بر روی همۀ زمین پراکنده می شوند.
۱۳ از این رو، او گفت ناگزیر باید که ما همه با هم به سوی سرزمین موعود راهنمایی شویم، به برآورده کردن سخن سَروَر، که ما بر روی همۀ زمین پراکنده شویم.
۱۴ و پس از اینکه خاندان اسرائیل پراکنده شوند آنها دوباره گرد هم آورده می شوند؛ یا، خلاصه، پس از اینکه غیریهودیان کمال مژده را دریافت کردند، شاخه های طبیعی درخت زیتون، یا بازماندگان خاندان اسرائیل، در آن پیوند می خورند یعنی به دانش مسیح راستین، سَروَر شان و بازخریدارشان، پی می برند.
۱۵ و به این شیوۀ زبان، پدرم به برادرانم نبوّت کرد و سخن گفت، و چیزهای بسیار بیشتری نیز که من در این کتاب نمی نویسم؛ زیرا من آن تعداد از آنهایی که برای من شایسته بودند را در کتاب دیگر خودم نوشته ام.
۱۶ و همۀ این چیزها که من از آنها سخن گفته ام، همچنان که پدرم در چادر در درّۀ لموئیل ساکن بود، انجام شد.
۱۷ و چنین گذشت پس از اینکه من، نیفای، همۀ سخنان پدرم را شنیده، دربارۀ چیزهایی که او در یک رؤیا دید، و نیز چیزهایی که او با قدرت روح القدس گفت، قدرتی که او با ایمان به پسر خدا دریافت کرد — و پسر خدا آن مسیح بود که خواهد آمد — من، نیفای، خواستار شدم که من نیز این چیزها را بتوانم ببینم، و بشنوم، و بدانم، با قدرت روح القدس، که هدیۀ خداست بر همۀ کسانی که او را با کوشایی جویا می شوند، در دوران پیشین به همان اندازه در دوره ای که او خودش را به فرزندان آدمی پدیدار می کند.
۱۸ زیرا او یکسان است دیروز، امروز، و برای همیشه؛ و راه برای همۀ آدمیان از بنیاد جهان آماده شده است، اگر چنین باشد که آنها توبه کنند و به سوی او آیند.
۱۹ زیرا او که با کوشایی می جُوید خواهد یافت؛ و رازهای خدا با قدرت روح القدس بر آنها آشکار خواهد شد، در این دوران به همان اندازۀ دوران پیشین، و در دوران پیشین به همان اندازۀ دورانی که می آید، از این رو، راه سَروَر یک دور جاویدان است.
۲۰ بنابراین به یاد داشته باش، ای آدمی، برای همۀ کارهای خود تو به داوری آورده می شوی.
۲۱ از این رو، اگر در روزهای آزمایشی خود برآن بوده اید تا کارهای نابکارانه انجام دهید، آنگاه شما در برابر کُرسی-داوری خدا ناپاک شناخته می شوید؛ و هیچ چیز ناپاکی نمی تواند با خدا ساکن شود؛ از این رو، شما برای همیشه دور انداخته می شوید.
۲۲ و روح القدس اختیار می دهد که من این چیزها را بگویم، و آنها را انکار نکنم.

----------
/study/scriptures/bofm/1-ne/11
فصل ۱۱
نیفای روح سَروَر را می بیند و در رؤیا درخت زندگی به او نشان داده می شود — او مادر پسر خدا را می بیند و دربارۀ مدارا کردن خدا یاد می گیرد — او تعمید، خدمت، و مصلوب شدن برّۀ خدا را می بیند — او فراخوانی و خدمت دوازده رسول برّه را نیز می بیند. نزدیک به ۶۰۰–۵۹۲ پیش از میلاد.
۱ زیرا چنین گذشت پس از اینکه من خواستار شده بودم تا چیزهایی که پدرم دیده بود را بدانم، و ایمان داشته که سَروَر قادر است تا آنها را بر من آشکار کند، همچنان که نشسته در دل خودم می اندیشیدم من با روح سَروَر، آری، به کوهی بی اندازه بلند بُرده شدم، که من هرگز پیش از این ندیده بودم، و هرگز پیش از این پایم را بر آن نگذاشته بودم.
۲ و روح مقدّس به من گفت: بنگر، تو خواستار چه هستی؟
۳ و من گفتم: من خواستارم تا چیزهایی را که پدرم دید ببینم.
۴ و روح مقدّس به من گفت: آیا تو باور می کنی که پدر تو درختی که از آن سخن گفته است را دید؟
۵ و من گفتم: آری، تو می دانی که من همۀ سخنان پدرم را باور می کنم.
۶ و هنگامی که من این سخنان را گفتم، روح مقدّس با ندای بلندی فریاد برآورد، گفتا: هوشیعانا به سَروَر خدای والامرتبه؛ زیرا او خدا بر همۀ زمین است، آری، حتّی بالاتر از همه. و برکت یافته هستی تو، نیفای، برای اینکه تو به پسر خدای والامرتبه ایمان داری؛ از این رو، تو چیزهایی که خواستار شده ای را می بینی.
۷ و بنگر این چیز به عنوان یک نشانه به تو داده خواهد شد، که پس از اینکه تو درختی را دیدی که میوه ای می آورد که پدر تو چشید، تو مردی را نیز می بینی که از آسمان فرود می آید، و تو او را گواهی خواهی داد؛ و پس از اینکه تو او را مشاهده کردی شهادت خواهی داد که او پسر خداست.
۸ و چنین گذشت که روح مقدّس به من گفت: نگاه کن! و من نگاه کردم و درختی را دیدم؛ و آن مانند درختی بود که پدرم دیده بود؛ و زیبایی آن به مراتب فراتر، آری، از همۀ زیبایی ها فراتر بود؛ و سپیدی آن از سپیدی برف باریده فراتر بود.
۹ و چنین گذشت پس از اینکه من درخت را دیدم، به روح مقدّس گفتم: من می بینم تو به من درختی را نشان داده ای که گرانبهاتر از همه است.
۱۰ و او به من گفت: تو خواستار چه هستی؟
۱۱ و من به او گفتم: دانستن معنای آن — زیرا من به او سخن می گفتم چنان که یک آدم سخن می گوید؛ زیرا من نگریستم که او به شکل یک آدم بود؛ با این وجود هنوز هم، می دانستم که او روح سَروَر بود؛ و او به من سخن گفت چنان که یک آدم با دیگری سخن می گوید.
۱۲ و چنین گذشت که او به من گفت: نگاه کن! و من نگاه کردم گویی بر او نگاه می کردم، و او را ندیدم؛ زیرا او از برابر حضورم رفته بود.
۱۳ و چنین گذشت که من نگاه کردم و شهر عظیم اورشلیم را دیدم، و نیز شهرهای دیگر را. و من شهر ناصره را دیدم؛ و در شهر ناصره من یک باکره دیدم، و او بی اندازه خوبروی و سپید بود.
۱۴ و چنین گذشت که من دیدم آسمان ها گشوده شدند؛ و یک فرشته پایین آمد و در برابر من ایستاد؛ و او به من گفت: نیفای، تو چه می بینی؟
۱۵ و من به او گفتم: یک باکره، زیباترین و خوبروترین برتر از همۀ باکره ها.
۱۶ و او به من گفت: آیا تو از مُدارای خدا آگاهی؟
۱۷ و من به او گفتم: من می دانم که او به فرزندانش مهر می ورزد؛ با این وجود، معنای همۀ چیزها را نمی دانم.
۱۸ و او به من گفت: بنگر، آن باکره ای که تو می بینی مادر پسر خدا، در حالت جسم است.
۱۹ و چنین گذشت که من دیدم که او در روح مقدّس بُرده شد، و پس از اینکه او برای مدّت زمانی در روح مقدّس بُرده شده بود فرشته به من سخن گفت، گفتا: نگاه کن!
۲۰ و من نگاه کردم و آن باکره را دوباره دیدم، بچه ای در آغوشش گرفته.
۲۱ و فرشته به من گفت: برۀ خدا را بنگر، آری، حتّی پسر پدر جاویدان را! آیا تو معنای درختی را که پدر تو دید می دانی؟
۲۲ و من به او پاسخ دادم، گفتم: آری، این مِهر خداست، که خودش را بر پهنۀ دلهای فرزندان آدمی می افشاند؛ از این رو، آن خواستنی ترین، بالاتر از همۀ چیزهاست.
۲۳ و او به من گفت، گفتا: آری، و شادی آفرین ترین برای روان.
۲۴ و پس از اینکه او این سخنان را گفت، به من گفت: نگاه کن! و من نگاه کردم، و پسر خدا را دیدم در میان فرزندان آدمی پیش می رفت؛ و من بسیاری را دیدم پایین به پاهایش می افتادند و او را پرستش می کردند.
۲۵ و چنین گذشت که من دیدم که میلۀ آهنی، که پدرم دیده بود، سخن خدا بود، که به سرچشمۀ آبهای زنده، یعنی به درخت زندگی راه می بُرد؛ آبهایی که نمادی از مِهر خدا هستند؛ و من نیز دیدم که درخت زندگی نیز نمادی از مِهر خدا بود.
۲۶ و فرشته دوباره به من گفت: نگاه کن و مدارای خدا را بنگر!
۲۷ و من نگاه کردم و بازخریدار جهان را نگریستم، که پدرم از او سخن گفته بود؛ و من پیامبری را نیز دیدم که راه را پیش از او آماده می کرد. و برّۀ خدا پیش رفت و بدست او تعمید یافت؛ و پس از اینکه او تعمید یافت، من دیدم آسمان ها گشوده شدند، و روح القدس از آسمان پایین آمد و به شکل کبوتری بر او آرام گرفت.
۲۸ و من دیدم که او به مردم تعلیم داده پیش می رفت، در قدرت و شکوه بزرگ؛ و جمعیّت هایی گرد هم آمده بودند تا او را بشنوند؛ و من دیدم که آنها وی را از میان خود بیرون انداختند.
۲۹ و من دوازده تای دیگر را نیز دیدم که در پی او می رفتند. و چنین گذشت که آنها از برابر رخسارم در روح مقدّس بُرده شدند، و من آنها را ندیدم.
۳۰ و چنین گذشت که فرشته دوباره به من سخن گفت، گفتا: نگاه کن! و من نگاه کردم، و دیدم آسمان ها دوباره گشوده شدند، و من دیدم فرشتگان بر فرزندان آدمی فرود آمدند؛ و به آنها خدمت کردند.
۳۱ و او دوباره بر من سخن گفت، گفتا: نگاه کن! و من نگاه کردم، و دیدم برّۀ خدا در میان فرزندان آدمی پیش می رفت. و جمعیّت های مردمی که بیمار بودند، و کسانی که از همه گونه بیماری ها، و از اهریمن ها و روح های ناپاک رنج می کشیدند را دیدم؛ و فرشته سخن گفت و همۀ این چیزها را به من نشان داد. و آنها با قدرت برّۀ خدا شفا یافتند؛ و اهریمن ها و روح های ناپاک بیرون انداخته شدند.
۳۲ و چنین گذشت که فرشته دوباره بر من سخن گفت، گفتا: نگاه کن! و من نگاه کردم و برّۀ خدا را دیدم، که بدست مردم گرفته شد؛ آری، پسر خدای ابدی از سوی جهان محکوم شد؛ و من دیدم و شهادت می دهم.
۳۳ و من، نیفای، دیدم که او بر صلیب کِشیده شد و برای گناهان جهان کُشته شد.
۳۴ و پس از اینکه او کشته شد من جمعیّت های زمینیان را دیدم، که گرد هم آمده بودند تا علیه رسولان برّه بجنگند؛ زیرا آن دوازده تن از سوی فرشتۀ سَروَر بدین گونه خوانده می شدند.
۳۵ و جمعیّت زمینیان گرد هم آمدند؛ و من دیدم که آنها در یک ساختمان بزرگ و وسیع بودند، مانند آن ساختمانی که پدرم دید. و فرشتۀ سَروَر دوباره بر من سخن گفت، گفتا: بنگر جهان و خِرَدمندی آن را؛ آری، بنگر خاندان اسرائیل گرد هم آمده اند تا علیه دوازده رسول برّه بجنگند.
۳۶ و چنین گذشت که من دیدم و شهادت می دهم، که آن ساختمان بزرگ و وسیع غرور جهان بود؛ و آن فرو ریخت و فرو ریختن آن بی اندازه بزرگ بود. و فرشتۀ سَروَر دوباره با من سخن گفت، گفتا: بدین گونه خواهد بود نابودی همۀ ملّت ها، اقوام، زبان ها و مردمی که علیه دوازده رسول برّه بجنگند.

----------
/study/scriptures/bofm/1-ne/12
فصل ۱۲
نیفای در رؤیا سرزمین موعود؛ پرهیزکاری، نابکاری، و فروپاشی ساکنانش را می بیند؛ آمدن برّۀ خدا در میان آنها؛ چگونه دوازده پیرو و دوازده رسول، اسرائیل را داوری خواهند کرد؛ و وضعیّت پلید و آلودۀ کسانی که در بی ایمانی فرو می روند. نزدیک به ۶۰۰–۵۹۲ پیش از میلاد.
۱ و چنین گذشت که فرشته به من گفت: نگاه کن و نوادگان خود و همچنین نوادگان برادران خود را بنگر. و من نگاه کردم و سرزمین موعود را نگریستم؛ و جمعیّت های مردم را نگریستم، آری، حتّی گویی در تعداد به اندازۀ شن های دریا بودند.
۲ و چنین گذشت که من جمعیّت هایی را دیدم برای نبرد یکی علیه دیگری گرد هم آمدند؛ و من جنگ ها و شایعات جنگ ها و کشتارهای بزرگ با شمشیر را در میان مردمم دیدم.
۳ و چنین گذشت که من درگذشت نسل های بسیاری را، در پی جنگ ها و درگیری ها در سرزمین دیدم؛ و من شهرهای بسیاری را دیدم، آری، چنان زیاد که آنها را نشمردم.
۴ و چنین گذشت که من مه تاریکی را بر روی سرزمین موعود دیدم؛ و من آذرخش ها دیدم و تُندَرها و زمین لرزه ها و همه گونه سر و صداهای پُر آشوب شنیدم؛ و من زمین و صخره ها را دیدم که شکاف می خوردند؛ و من کوه ها را دیدم فرو ریخته تکه تکه می شدند؛ و من دشت های زمین را دیدم که از هم می پاشیدند؛ و من شهرهای بسیاری را دیدم که فرو می رفتند؛ و من بسیاری را دیدم که در آتش می سوختند؛ و من بسیاری را دیدم که بر زمین، به سبب لرزۀ آن، فرو ریختند.
۵ و چنین گذشت پس از اینکه من این چیزها را دیدم، من بخاری از تاریکی دیدم، که از روی زمین گذشت؛ و بنگرید، من جمعیّت هایی را دیدم که به سبب داوری های بزرگ و هراس انگیز سَروَر فرو نیفتاده بودند.
۶ و من دیدم آسمان ها گشوده شدند، و برّۀ خدا از آسمان فرود می آمد؛ و او پایین آمد و خودش را به آنها نشان داد.
۷ و من نیز دیدم و شهادت می دهم که روح القدس بر دوازده تای دیگر فرود آمد؛ و آنها از خدا مقرّر، و برگزیده شدند.
۸ و فرشته بر من سخن گفت، گفتا: بنگر دوازده پیرو برّه را، که برگزیده شده اند تا به نوادگان تو تعلیم دهند.
۹ و او به من گفت: آیا تو دوازده رسول برّه را به یاد می آوری؟ بنگر آنها کسانی هستند که دوازده طایفۀ اسرائیل را داوری خواهند کرد؛ از این رو، دوازده خدمتگزارِ نوادگان تو، از سوی آنها داوری خواهند شد؛ زیرا شما از خاندان اسرائیل هستید.
۱۰ و این دوازده خدمتگزاری که تو می بینی نوادگان تو را داوری خواهند کرد. و بنگر، آنها برای همیشه پرهیزکارند؛ زیرا به سبب ایمانشان به برّۀ خدا تنپوش هایشان در خون او سپید گشته است.
۱۱ و فرشته به من گفت: نگاه کن! و من نگاه کردم و دیدم سه نسل در پرهیزکاری درگذشتند؛ و تنپوش هایشان سپید بود حتّی مانند برّۀ خدا. و فرشته به من گفت: اینها در خون برّه سپید گشته اند، به سبب ایمانشان به او.
۱۲ و من، نیفای، بسیاری از نسل چهارم را نیز دیدم که در پرهیزکاری درگذشتند.
۱۳ و چنین گذشت که من جمعیّت های زمینیان را گرد هم آمده دیدم.
۱۴ و فرشته به من گفت: نوادگان خود را بنگر و همچنین نوادگان برادرانت را.
۱۵ و چنین گذشت که من نگاه کردم و مردم نوادگانم را در جمعیّت هایی علیه نوادگان برادرانم گرد هم آمده دیدم؛ و آنها گرد هم آمده بودند تا نبرد کنند.
۱۶ و فرشته بر من سخن گفت، گفتا: چشمۀ آب آلوده ای را که پدر تو دید بنگر، آری، یعنی رودی که او از آن سخن گفت؛ و اعماق آن اعماق دوزخ است.
۱۷ و آن مه تاریکی وسوسه های اهریمن است، که چشم های فرزندان آدمی را کور و دل هایشان را سخت می کند و آنها را به بیراهه های گسترده می کشاند، که آنها هلاک و گمراه شوند.
۱۸ و آن ساختمانِ بزرگ و وسیع، که پدر تو دید، تصوّرهای بیهوده و غرور فرزندان آدمی است. و یک خلیج بزرگ و هراس انگیز آنها را جدا می کند؛ آری، یعنی سخن دادگری خدای جاویدان، و مسیح که برّۀ خداست، کسی که روح القدس از او گواهی می دهد، از زمانی که جهان آغاز شد تا این زمان، و از این پس و برای همیشه.
۱۹ و در حالیکه فرشته این سخنان را می گفت، من نگریستم و دیدم که نوادگان برادرانم علیه نوادگانم درگیر شدند، بر پایۀ سخن فرشته؛ و به سبب غرور نوادگانم و وسوسه های اهریمن، من دیدم که نوادگان برادرانم بر مردم نوادگانم پیروز شدند.
۲۰ و چنین گذشت که من نگریستم و مردم نوادگان برادرانم را دیدم که بر نوادگانم چیره شده بودند؛ و آنها در جمعیّت هایی بر روی سرزمین پیش می رفتند.
۲۱ و من آنها را در جمعیّت هایی گرد هم آمده دیدم؛ و من جنگ ها و شایعات جنگ ها را در میان آنها دیدم؛ و در جنگ ها و شایعات جنگ ها نسل های بسیاری را دیدم که درگذشتند.
۲۲ و فرشته به من گفت: بنگر اینها در بی ایمانی فرو خواهند رفت.
۲۳ و چنین گذشت که من نگریستم، پس از اینکه در بی ایمانی فرو رفتند آنها مردمی تیره و پلید و آلوده شدند، آکنده از تنبلی و همه گونه کارهای پلید.

----------
/study/scriptures/bofm/1-ne/13
فصل ۱۳
نیفای در رؤیا می بیند کلیسای اهریمن میان غیریهودیان برپا می شود، کشف و آباد شدن آمریکا، وضعیّت از دین برگشتگی غیریهودیان به خاطر از دست رفتن بسیاری از بخش های ساده و گرانبهای کتاب مقدّس، بازآوری آن مژده، پیش آمدن نوشته های مقدّس آخرین زمان و برپایی صهیون. نزدیک به ۶۰۰–۵۹۲ پیش از میلاد.
۱ و چنین گذشت که فرشته بر من سخن گفت، گفتا: نگاه کن! و من نگاه کردم و ملّت ها و پادشاهی های بسیاری را دیدم.
۲ و فرشته به من گفت: تو چه می بینی؟ و من گفتم: من ملّت ها و پادشاهی های بسیاری را می بینم.
۳ و او به من گفت: اینها ملّت ها و پادشاهی های غیریهودیان هستند.
۴ و چنین گذشت که من در میان ملّت های غیریهود سازمان یافتن یک کلیسای بزرگ را دیدم.
۵ و فرشته به من گفت: سازمان یافتن کلیسایی را بنگر که پلیدترین فراتر از همۀ کلیساهای دیگر است، که مقدّسین خدا را می کُشد، آری، و آنها را شکنجه می دهد و پایین به بند می کِشد، و آنها را با یوغ آهنی به یوغ می کِشد، و آنها را پایین به اسارت در می آورد.
۶ و چنین گذشت که من به این کلیسای بزرگ و پلید نگریستم؛ و من اهریمن را دیدم که بنیان گذار آن بود.
۷ و من طلا و نقره و ابریشم و مخمل و کتان ریزبافت، و همچنین همه گونه پوشاک گرانبها را دیدم؛ و من بدکاره های بسیاری را دیدم.
۸ و فرشته بر من سخن گفت، گفتا: بنگر طلا و نقره و ابریشم و مخمل و کتان ریزبافت، و پوشاک گرانبها، و بدکاره ها خواسته های این کلیسای بزرگ و پلید هستند.
۹ و نیز برای ستایش جهان آنها مقدّسین خدا را نابود می کنند، و آنها را به اسارت در می آورند.
۱۰ و چنین گذشت که من نگاه کردم و آبهای عمیق را دیدم؛ و آنها غیریهودیان را از نوادگان برادرانم جدا می کردند.
۱۱ و چنین گذشت که فرشته به من گفت: بنگر غضب خدا بر نوادگان برادران تو است.
۱۲ و من نگاه کردم و مردی را در میان غیریهودیان دیدم، که با آبهای عمیق از نوادگان برادرانم جدا شده بود؛ و من روح خدا را دیدم، که پایین آمد و بر آن مرد تأثیر گذاشت؛ و او بر آبهای عمیق پیش رفت، حتّی به نزد نوادگان برادرانم، که در سرزمین موعود بودند.
۱۳ و چنین گذشت که من روح خدا را دیدم، که بر غیریهودیانِ دیگری تأثیر گذاشت؛ و آنها از اسارت بیرون آمده، روی آبهای عمیق پیش رفتند.
۱۴ و چنین گذشت که من جمعیّت های بسیاری از غیریهودیان را در سرزمین موعود دیدم، و من غضب خدا را دیدم، که بر نوادگان برادرانم بود؛ و آنها در برابر غیریهودیان پراکنده گشتند و ضربه خوردند.
۱۵ و من روح سَروَر را دیدم، که بر غیریهودیان قرار داشت، و آنها کامروا شدند و آن سرزمین را به عنوان میراث خود به دست آوردند؛ و من دیدم که آنها سپید بودند، و بی اندازه خوبروی و زیبا، مانند مردمم پیش از اینکه کشته شوند.
۱۶ و چنین گذشت که من، نیفای، دیدم که غیریهودیانی که از اسارت بیرون رفته بودند خود را در برابر سَروَر فروتن نمودند؛ و قدرت سَروَر با آنها بود.
۱۷ و من دیدم که ملّت های غیریهودی شان بر روی آبها، و نیز بر روی خشکی گرد هم آمدند، تا علیه آنها نبرد کنند.
۱۸ و من دیدم که قدرت خدا با آنها بود، و نیز اینکه غضب خدا بر همۀ آنانی بود که گرد هم آمده بودند تا علیه آنها نبرد کنند.
۱۹ و من، نیفای، دیدم که غیریهودیانی که از اسارت بیرون رفته بودند با قدرت خدا بیرون از دست همۀ ملّت های دیگر رهایی یافتند.
۲۰ و چنین گذشت که من، نیفای، دیدم که آنها در آن سرزمین کامروا شدند؛ و من کتابی دیدم، و آن در میان آنها پخش شد.
۲۱ و فرشته به من گفت: آیا معنی این کتاب را می دانی؟
۲۲ و من به او گفتم: من نمی دانم.
۲۳ و او گفت: بنگر این از دهان یک یهودی صادر می شود. و من، نیفای، به آن نگریستم؛ و او به من گفت: کتابی که تو می بینی نگاشته ای از یهودیان است، که دربر گیرندۀ پیمان های سَروَر است، که او با خاندان اسرائیل بسته است؛ و این دربر گیرندۀ بسیاری از نبوّت های پیامبران مقدّس نیز می باشد؛ و این نگاشته ای است مانند کنده کاری هایی که بر روی ورقه های برنجی هستند، جز اینکه به آن زیادی نیستند؛ با این وجود، آنها دربر گیرندۀ پیمان های سَروَر، که با خاندان اسرائیل بسته است، می باشند؛ از این رو، آنها برای غیریهودیان از ارزش زیادی برخوردارند.
۲۴ و فرشتۀ سَروَر به من گفت: تو نگریسته ای که کتاب از دهان یک یهودی صادر شد؛ و هنگامی که آن از دهان یک یهودی صادر شد دربر گیرندۀ کمال مژدۀ سَروَر بود، کسی که دوازده رسول از او شهادت می دهند؛ و آنها بر پایۀ راستی که در برّۀ خداست شهادت می دهند.
۲۵ از این رو، این چیزها به شکل خالص بر پایۀ حقیقتی که در خداست از یهودیان به غیریهودیان پیش می روند.
۲۶ و پس از اینکه آنها بدست دوازده رسول برّه، از یهودیان به غیریهودیان، پیش رفتند، تو سازمان یافتن آن کلیسای بزرگ و پلید را می بینی، که پلیدترین فراتر از همۀ کلیساهای دیگر است؛ زیرا بنگر، آنها بخش های بسیاری که ساده و با ارزشترین هستند را از مژدۀ برّۀ خدا برداشته اند؛ و نیز بسیاری از پیمان های سَروَر را آنها برداشته اند.
۲۷ و همۀ این را آنها انجام داده اند که بتوانند راه های راست سَروَر را مُنحرف کنند، که آنها بتوانند چشمهای فرزندان آدمی را کور و دل هایشان را سخت کنند.
۲۸ از این رو، پس از اینکه آن کتاب از میان دستان کلیسای بزرگ و پلید پیش رفت، تو می بینی که چیزهای بسیار ساده و گرانبهایی از آن کتاب، که کتاب برّۀ خداست، برداشته شده است.
۲۹ و پس از اینکه این چیزهای ساده و گرانبها برداشته شدند آن به نزد همۀ ملّت های غیریهود پیش می رود؛ و پس از اینکه به نزد همۀ ملّت های غیریهود، آری، حتّی همراه با غیریهودیانی که از اسارت بیرون آمده اند به آن سوی آبهای بسیار که تو دیده ای پیش رود، تو می بینی — به سبب چیزهای ساده و گرانبهای بسیاری که از کتاب برداشته شده اند، که فهمیدنشان برای فرزندان آدمی ساده بوده، بر پایۀ ساده بودنی که در برّۀ خداست — به سبب این چیزهایی که از مژدۀ برّۀ خدا برداشته شده اند، تعداد بی اندازه زیادی می لغزند، آری، به اندازه ای که شیطان بر آنها قدرت زیادی دارد.
۳۰ با این وجود، تو می بینی که غیریهودیانی که از اسارت بیرون رفته اند، و با قدرت خدا برتر از همۀ ملّت های دیگر سربلند شده اند، بر روی سرزمینی که برگزیده ای برتر از همۀ سرزمین های دیگر است، که سرزمینی است که سَروَر خدا با پدر تو پیمان بسته است که نوادگان او آن را برای سرزمین میراثیشان داشته باشند؛ از این رو، تو می بینی که سَروَر خدا روا نخواهد داشت که غیریهودیان، آمیختۀ نوادگان تو را، که در میان برادران تو هستند، کاملاً نابود کنند.
۳۱ نه او روا خواهد داشت که غیریهودیان نوادگان برادران تو را نابود کنند.
۳۲ نه سَروَر خدا روا خواهد داشت که غیریهودیان برای همیشه در آن وضعیّت وحشتناک کوری بمانند که تو می بینی آنها در آن هستند، به سبب پنهان نگه داشته شدن بخش های ساده و گرانبهاترین مژدۀ برّه که بدست آن کلیسای پلید، که سازمان یافتن آن را تو دیده ای.
۳۳ از این رو برّۀ خدا می گوید: من با برخورد با بازماندۀ خاندان اسرائیل در داوری بزرگ، بر غیریهودیان مهربان خواهم بود.
۳۴ و چنین گذشت که فرشتۀ سَروَر بر من سخن گفت، گفتا: برّۀ خدا می گوید، بنگر، پس از اینکه من با بازماندۀ خاندان اسرائیل برخورد کردم — و این بازمانده ای که من از آن سخن می گویم نوادگان پدر تو هستند — از این رو، پس از اینکه من با آنها با داوری برخورد کردم و آنها را بدست غیریهودیان در هم شکستم و پس از اینکه غیریهودیان بی اندازه بلغزند، به سبب ساده ترین و گرانبهاترین بخش های مژدۀ برّه که بدست آن کلیسای پلید، که مادر بدکاره ها است، پنهان نگه داشته شده اند برّه می گوید — من در آن روز بر غیریهودیان مهربان خواهم بود، به اندازه ای که من، با قدرت خودم، بخش بزرگی از مژدۀ خودم را، که ساده و با ارزش خواهد بود، بر آنها پدیدار خواهم کرد، برّه می گوید.
۳۵ زیرا، بنگر، برّه می گوید: من خودم را به نوادگان تو پدیدار خواهم کرد، که آنها چیزهای بسیاری را که من به آنها تعلیم خواهم داد خواهند نوشت، که ساده و با ارزش خواهند بود؛ و پس از اینکه نوادگان تو، و نیز نوادگان برادران تو، نابود شوند، و در بی ایمانی فرو روند، بنگر، این چیزها پنهان خواهند شد، تا بر غیریهودیان، به وسیلۀ هدیه و قدرت برّه، پیش آیند.
۳۶ و در آنها مژدۀ من نوشته خواهد شد، برّه می گوید، و صخرۀ من و رستگاری من.
۳۷ و برکت یافته آنهایی هستند که به دنبال این هستند تا صهیون مرا در آن روز پیش آورند، زیرا آنها هدیه و قدرت روح القدس را خواهند داشت؛ و اگر آنها تا پایان پایداری کنند در روز آخر بالا برده خواهند شد و در ملکوتِ ابدیِ برّه نجات خواهند یافت؛ و هر کسی آرامش را، آری، نویدِ شادی بزرگ را ندا خواهد کرد، چه زیبا خواهند بود آنها بر کوه ها.
۳۸ و چنین گذشت که من بازماندۀ نوادگان برادرانم را دیدم، و نیز کتاب برّۀ خدا را، که از دهان آن یهودی صادر شده بود، که آن از غیریهودیان به نزد بازماندۀ نوادگان برادرانم پیش آمد.
۳۹ و پس از اینکه آن به نزد آنها پیش آمد من کتاب های دیگری را دیدم، که با قدرت برّه پیش آمدند، از غیریهودیان به آنها، به متقاعد کردن غیریهودیان و بازماندۀ نوادگان برادرانم، و نیز یهودیانی که بر روی همۀ زمین پراکنده شده بودند، که نگاشته های پیامبران و دوازده رسولِ برّه حقیقت هستند.
۴۰ و فرشته به من سخن گفت، گفتا: این نگاشته های آخری، که تو در میان غیریهودیان دیده ای، راستین بودن آن نخستین نگاشته ها را تأیید خواهد کرد، که از دوازده رسولِ برّه هستند، و چیزهای ساده و گرانبهایی که از آنها برداشته شده اند را آشکار خواهد کرد؛ و به همۀ اقوام، زبان ها، و مردم آشکار خواهد کرد، که برّۀ خدا پسر پدرِ جاویدان است، و مُنجی جهان؛ و اینکه همۀ آدمیان باید به سوی او آیند، یا نمی توانند نجات یابند.
۴۱ و آنها بر پایۀ سخنانی که با دهان برّه صحت خواهند یافت باید بیایند؛ و سخنان برّه در نگاشته های نوادگان تو آشکار می شوند، به همان گونه در نگاشته های دوازده رسولِ برّه؛ از این رو این دو در یک صحت می یابند؛ زیرا بر روی همۀ زمین یک خدا و یک چوپان وجود دارد.
۴۲ و زمانی می آید که او خودش را بر همۀ ملّت ها پدیدار خواهد کرد، هم بر یهودیان و هم بر غیریهودیان؛ و پس از اینکه او خودش را بر یهودیان، و نیز غیریهودیان پدیدار کرده است، آنگاه او خودش را به غیریهودیان و نیز یهودیان پدیدار خواهد کرد، و آخرین نخستین خواهد بود و نخستین آخرین خواهد بود.

----------
/study/scriptures/bofm/1-ne/14
فصل ۱۴
فرشته ای از برکات و نفرین هایی که بر غیریهودیان خواهد آمد برای نیفای می گوید — تنها دو کلیسا وجود دارند: کلیسای برّۀ خدا و کلیسای اهریمن — مقدّسین خدا در همۀ ملّت ها بدست کلیسای بزرگ و پلید آزار داده می شوند — یوحنای رسول دربارۀ پایان جهان خواهد نوشت. نزدیک به ۶۰۰–۵۹۲ پیش از میلاد.
۱ و چنین خواهد گذشت، که اگر غیریهودیان سخنان برّۀ خدا را در آن روزی که او خودش را به آنها در گفتار و نیز در قدرت، براستی برای از میان برداشتن سنگ های لغزش آنها پدیدار می کند را بگوش دل بپذیرند —
۲ و دل هایشان را علیه برّۀ خدا سخت نکنند، آنها در میان نوادگان پدر تو شمرده خواهند شد؛ آری، آنها در میان خاندان اسرائیل شمرده خواهند شد؛ و آنها برای همیشه مردمی برکت یافته بر روی سرزمین موعود خواهند بود؛ آنها دیگر پایین به اسارت آورده نخواهند شد؛ و خاندان اسرائیل دیگر شرمنده نخواهند شد.
۳ و آن چاه بزرگی، که بدست آن کلیسای بزرگ و پلید برای آنها کنده شده است، که بدست اهریمن و فرزندانش بنا شده بود، که او بتواند روان های آدمیان را پایین به دوزخ بکِشد — آری آن چاه بزرگی که برای نابودی آدمیان کنده شده است با کسانی که آن را کندند پُر خواهد شد، تا نابودی کامل آنها، برّۀ خدا می گوید؛ نه نابودی روان، بلکه افکندن آن به دوزخی که هیچ پایانی ندارد.
۴ زیرا ببینید، این بر پایۀ اسارت اهریمن، و نیز بر پایۀ دادگری خدا است، بر همۀ کسانی که در برابر او نابکاری و کار پلید کنند.
۵ و چنین گذشت که فرشته بر من، نیفای، سخن گفت، گفتا: تو نگریسته ای که اگر غیریهودیان توبه کنند برای آنها خوب خواهد بود؛ و تو دربارۀ پیمان های سَروَر بر خاندان اسرائیل نیز می دانی؛ و تو نیز شنیده ای که هر کسی که توبه نکند هلاک می شود.
۶ بنابراین، وای بر غیریهودیان اگر چنین باشد که آنها دل هایشان را علیه برّۀ خدا سخت کنند.
۷ زیرا زمانی می آید، برّۀ خدا می گوید، که من در میان فرزندان آدمی یک کار بزرگ و شگفت انگیز انجام خواهم داد؛ کاری که ابدی خواهد بود، یا به این سو یا به آن سو — یا به متقاعد کردن آنها به آرامش و زندگی جاویدان، یا به رها کردن آنها به سخت دلی هایشان و کوری ذهن هایشان تا پایین آوردنشان به اسارت، بر پایۀ اسارت اهریمن و نیز به نابودی، هم جسمی و هم روحی، که من از آن سخن گفته ام.
۸ و چنین گذشت که پس از اینکه فرشته این سخنان را گفت، به من گفت: آیا تو پیمان های پدر را با خاندان اسرائیل به یاد می آوری؟ من به او گفتم: آری.
۹ و چنین گذشت که او به من گفت: نگاه کن، و بنگر آن کلیسای بزرگ و پلید را، که مادر پلیدی هاست، که بنیان گذارش اهریمن است.
۱۰ و او به من گفت: بنگر امّا تنها دو کلیسا وجود دارند؛ یکی کلیسای برّۀ خداست، و دیگری کلیسای اهریمن است؛ از این رو، هر کسی که عضو کلیسای برّۀ خدا نیست عضو آن کلیسای بزرگ است، که مادر پلیدی هاست؛ و او روسپی همۀ زمین است.
۱۱ و چنین گذشت که من نگاه کردم و روسپی همۀ زمین را دیدم، و او بر آبهای عمیق نشسته بود؛ و او بر همۀ زمین، در میان همۀ ملّت ها، اقوام، زبان ها و مردم اقتدار داشت.
۱۲ و چنین گذشت که من کلیسای برّۀ خدا را دیدم و به سبب نابکاری و کارهای پلید آن روسپی که بر آبهای عمیق نشسته بود تعداد آن اندک بود؛ با این وجود، من دیدم که کلیسای برّه که مقدّسین خدا بودند، نیز بر روی همۀ زمین بودند؛ و به سبب نابکاری روسپی بزرگی که من دیدم، قلمرو آنها بر روی زمین کوچک بود.
۱۳ و چنین گذشت که من دیدم که بزرگ مادرِ پلیدی ها، جمعیّت هایی را بر روی زمین، در میان همۀ ملّت های غیریهود گرد هم آورد تا علیه برّۀ خدا بجنگند.
۱۴ و چنین گذشت که من، نیفای، قدرت برّۀ خدا را دیدم که بر مقدّسین کلیسای برّه و بر مردم پیمان بستۀ سَروَر که بر روی همۀ زمین پراکنده شده بودند فرود آمد؛ و آنها با پرهیزکاری و با قدرت خدا در شکوهی بزرگ مجهّز بودند.
۱۵ و چنین گذشت که من غضب خدا را دیدم که بر آن کلیسای بزرگ و پلید برون ریخته شد، به اندازه ای که جنگ ها و شایعات جنگ ها در میان ملّت ها و اقوام زمین وجود داشت.
۱۶ و چون جنگ ها و شایعات جنگ ها در میان همۀ ملّت هایی که به مادر پلیدی ها تعلق داشتند شروع شد، فرشته به من سخن گفت، گفتا: بنگر، غضب خدا بر مادر بدکاره ها است؛ و بنگر، تو همۀ این چیزها را می بینی —
۱۷ و هنگامی که آن روز بیاید که غضب خدا بر مادر بدکاره ها که کلیسای بزرگ و پلید همۀ زمین است، که بنیان گذارش اهریمن است برون ریخته شود، آنگاه، در آن روز، کار پدر در آماده کردن راه برای برآورده کردن پیمان هایش که او با مردمش، کسانی که خاندان اسرائیل هستند بسته است، آغاز خواهد شد.
۱۸ و چنین گذشت که فرشته بر من سخن گفت، گفتا: نگاه کن!
۱۹ و من نگاه کردم و مردی را دیدم، و او پوشیده در یک ردای سپید بود.
۲۰ و فرشته به من گفت: یکی از دوازده رسولِ برّه را بنگر.
۲۱ بنگر، او باقیماندۀ این چیزها را خواهد دید و خواهد نوشت؛ آری، و نیز چیزهای بسیاری که بوده اند.
۲۲ و او دربارۀ پایان جهان خواهد نوشت.
۲۳ از این رو، چیزهایی که او خواهد نوشت درست و راست هستند؛ و بنگر آنها در کتابی که تو صادر شدنش را از دهان آن یهودی دیدی نوشته شده اند؛ و در زمانی که از دهان آن یهودی صادر شد، یا، در زمانی که کتاب از دهان آن یهودی صادر شد، چیزهایی که نوشته شده بودند ساده و ناب، و گرانبهاترین و آسان ترین برای فهم همۀ آدمیان بودند.
۲۴ و بنگر، چیزهایی که این رسول برّه خواهد نوشت چیزهای بسیاری هستند که تو دیده ای؛ و بنگر، باقی آن را تو می بینی.
۲۵ ولی چیزهایی که تو از این پس می بینی را ننویس؛ زیرا سَروَر خدا رسول برّه را مقرّر کرده است که او آنها را بنویسد.
۲۶ و دیگران نیز بوده اند که، به آنان او همۀ چیزها را نشان داده است، و آنان آنها را نوشته اند؛ و آنها مُهر و موم شده اند تا در خالص بودنشان، بر پایۀ حقیقتی که در برّه است، در زمان مناسب خود سَروَر، بر خاندان اسرائیل پیش آیند.
۲۷ و من، نیفای، شنیدم و شهادت می دهم که بر پایۀ سخن فرشته نام رسولِ برّه یوحنا بود.
۲۸ و بنگرید، من، نیفای، منع شده ام که باقی چیزهایی که من دیدم و شنیدم را بنویسم؛ از این رو چیزهایی که من نوشته ام مرا کافی است؛ و من تنها بخش کوچکی از چیزهایی را که دیدم نوشته ام.
۲۹ و من شهادت می دهم که چیزهایی را دیدم که پدرم دید، و فرشتۀ سَروَر آنها را بر من آشکار کرد.
۳۰ و اینک من به سخن گفتن دربارۀ چیزهایی پایان می دهم که در حالیکه در روح بُرده شده بودم دیدم؛ و اگرچه همۀ چیزهایی را که من دیدم نوشته نشده اند، چیزهایی که نوشته ام راست هستند. و بدین گونه است. آمین.

----------
/study/scriptures/bofm/1-ne/15
فصل ۱۵
نوادگان لیحای در روزگار آخر آن مژده را از غیریهودیان دریافت خواهند کرد — گرد همایی اسرائیل به یک درخت زیتون همانند شده است که شاخه های طبیعی آن دوباره به آن پیوند زده خواهند شد — نیفای رؤیای درخت زندگی را تعبیر می کند و از دادگری خدا در جداسازی نابکاران از پرهیزکاران سخن می گوید. نزدیک به ۶۰۰–۵۹۲ پیش از میلاد.
۱ و چنین گذشت پس از اینکه من، نیفای، در روح بُرده شدم، و همۀ این چیزها را دیدم، به چادر پدرم بازگشتم.
۲ و چنین گذشت که من برادرانم را دیدم، و آنها دربارۀ چیزهایی که پدرم به آنها گفته بود با یکدیگر جَر و بحث می کردند.
۳ زیرا او براستی چیزهای بزرگ بسیاری به آنها گفت، که فهمیدنشان سخت بود، مگر اینکه آدمی از سَروَر جویا شود؛ و آنها در دل هایشان سخت بوده، بنابراین به سَروَر چنان که می بایستی روی نمی آوردند.
۴ و اینک من، نیفای، به سبب سخت دلی هایشان، و نیز، به سبب چیزهایی که دیده بودم، غمگین بودم و می دانستم که اینها باید به ناچار به سبب نابکاری بزرگ فرزندان آدمی رخ دهند.
۵ و چنین گذشت که من به سبب رنج هایم در هم شده بودم، زیرا، به سبب نابودی مردمم، من پنداشتم که رنج های من از همۀ رنج ها سختر بودند، زیرا من فرو افتادن آنها را دیده بودم.
۶ و چنین گذشت که پس از اینکه نیرو گرفتم با برادرانم سخن گفتم، از آنها خواستار شده تا سبب جَر و بحث هایشان را بدانم.
۷ و آنها گفتند: بنگر، ما نمی توانیم سخنانی را که پدرمان دربارۀ شاخه های طبیعی درخت زیتون و نیز دربارۀ غیریهودیان، گفته است بفهمیم.
۸ و من به آنها گفتم: آیا از سَروَر جویا شده اید؟
۹ و آنها به من گفتند: ما جویا نشده ایم؛ زیرا سَروَر چنین چیزی را بر ما آشکار نمی کند.
۱۰ بنگرید، من به آنها گفتم: چگونه است که شما فرمان های سَروَر را نگه نمی دارید؟ چگونه است که شما به سبب سخت دلی هایتان هلاک خواهید شد؟
۱۱ آیا چیزهایی را که سَروَر گفته است به یاد نمی آورید؟ — اگر شما دل هایتان را سخت نکنید و با ایمان از من بخواهید، با ایمان به اینکه شما دریافت خواهید کرد، با کوشایی در نگه داشتن فرمان هایم، بدرستی این چیزها بر شما آشکار خواهد شد.
۱۲ بنگرید، من به شما می گویم، که خاندان اسرائیل، از سوی روح سَروَر که در پدرمان بود، به یک درخت زیتون همانند شده بود؛ و بنگرید آیا ما از خاندان اسرائیل شکسته نشده ایم، و آیا ما شاخه ای از خاندان اسرائیل نیستیم؟
۱۳ و اینک، منظوری که پدرمان دربارۀ پیوند خوردن شاخه های طبیعی از راه کمال غیریهودیان داشت، این است، که در روزگار آخر، هنگامی که نوادگان ما در بی ایمانی، آری، برای مدّت سال های زیادی، فرو روند، و چندین نسل پس از اینکه مسیح در بدن به فرزندان آدمی پدیدار شود، آنگاه کمال مژدۀ مسیح بر غیریهودیان، و از غیریهودیان بر بازماندۀ نوادگان ما خواهد آمد —
۱۴ و در آن زمان بازماندۀ نوادگان ما خواهند دانست که آنها از خاندان اسرائیل هستند، و اینکه آنها مردم پیمان بستۀ سَروَر هستند؛ و آنگاه آنها خواهند دانست و به دانش پدرانشان، و نیز به دانش مژدۀ بازخریدارشان، که بدست او به پدرانشان تعلیم داده شده بود، پی خواهند بُرد؛ از این رو، آنها به دانش دربارۀ بازخریدارشان و نکات دقیق اصول او پی خواهند بُرد، که بدانند چگونه به سوی او آیند و نجات یابند.
۱۵ و آنگاه در آن روز آیا آنها شادمانی نخواهند کرد و خدای ابدیشان، صخره و رستگاریشان را، ستایش نخواهند کرد؟ آری، در آن روز، آیا آنها از تاک راستین نیرو و تغذیه دریافت نخواهند کرد؟ آری، آیا آنها به گلّۀ راستین خدا نخواهند آمد؟
۱۶ بنگرید، من به شما می گویم، آری؛ آنها دوباره در میان خاندان اسرائیل به یاد آورده خواهند شد؛ آنها یک شاخۀ طبیعی درخت زیتون بوده، به درخت زیتون راستین پیوند خواهند خورد.
۱۷ و این است منظور پدرمان؛ و منظور او این است که چنین نخواهد گذشت تا پس از اینکه آنها بدست غیریهودیان پراکنده شوند؛ و منظور او این است که این بدست غیریهودیان پیش خواهد آمد، که سَروَر بتواند قدرتش را به غیریهودیان نشان دهد، درست به این سبب که او از سوی یهودیان، یعنی خاندان اسرائیل پس زده خواهد شد.
۱۸ از این رو، پدرمان تنها از نوادگان ما سخن نگفته است، بلکه از همۀ خاندان اسرائیل نیز سخن گفته است، با اشاره به پیمانی که می بایستی در روزگار آخر برآورده شود؛ پیمانی که سَروَر با پدرمان ابراهیم بست، گفتا: در نوادگان تو همۀ اقوام زمین برکت خواهند یافت.
۱۹ و چنین گذشت که من، نیفای، بر آنها دربارۀ این چیزها بسیار سخن گفتم؛ آری، من بر آنها دربارۀ بازآوری یهودیان در روزگار آخر سخن گفتم.
۲۰ و من سخنان اشعیا را برای آنها شرح دادم، کسی که دربارۀ بازآوری یهودیان، یعنی خاندان اسرائیل سخن گفت؛ و پس از اینکه آنها دوباره باز آورده شوند نه دیگر از هم پاشیده خواهند شد، نه آنها دیگر پراکنده خواهند شد. و چنین گذشت که من سخنان بسیاری بر برادرانم گفتم، که آنها آرام شدند و خود را در برابر سَروَر فروتن ساختند.
۲۱ و چنین گذشت که آنها دوباره با من سخن گفته، گفتند: منظور از این چیزی که پدرمان در یک خواب دید چیست؟ منظور از درختی که او دید چیست؟
۲۲ و من به آنها گفتم: آن نمادی از درخت زندگی است.
۲۳ و آنها به من گفتند: منظور از میلۀ آهنی که پدرمان دید چیست، که به درخت راه می بُرد؟
۲۴ و من به آنها گفتم که آن سخن خدا است؛ و هر کسی که سخن خدا را بگوش دل بپذیرد، و آن را سفت بچسبد، آنها نه هرگز هلاک خواهند شد؛ نه وسوسه ها و تیرهای آتشین دشمن می توانند بر آنها چیره شده آنها را کور کنند، تا آنها را به نابودی بکشانند.
۲۵ از این رو، من، نیفای، آنها را نصیحت کردم تا به سخن سَروَر توجّه کنند؛ آری، من آنها را با همۀ نیروی روانم، و با همۀ توانی که من دارا بودم نصیحت کردم، که آنها به سخن خدا توجّه کنند و به یاد داشته باشند که فرمان های او را همواره در همۀ چیزها نگه دارند.
۲۶ و آنها به من گفتند: منظوراز رود آبی که پدرمان دید چیست؟
۲۷ و من به آنها گفتم که آبی که پدرمان دید آلودگی است؛ و چنان ذهنش در چیزهای دیگر فرو برده شده بود که او آلودگی آب را ندید.
۲۸ و من به آنها گفتم که آن یک خلیج وحشتناک است، که نابکاران را از درخت زندگی، و نیز از مقدّسین خدا، جدا می کند.
۲۹ و من به آنها گفتم که این نِمادی از آن دوزخ وحشتناک است، که فرشته به من گفت برای نابکاران آماده شده است.
۳۰ و من به آنها گفتم که پدرمان نیز دید که دادگری خدا نیز نابکاران را از پرهیزکاران جدا می کرد؛ و درخشش آن مانند درخشش یک آتشِ شعله ور بود، که برای همیشه و همیشه به بالا نزد خدا می رود و هیچ پایانی ندارد.
۳۱ و آنها به من گفتند: آیا منظوراز این چیز عذاب بدن در روزهای آزمایش است، یا آیا منظور آن وضعیّت نهایی روح پس از مرگ بدن خاکی است، یا آیا از چیزهایی که خاکی هستند سخن می گوید؟
۳۲ و چنین گذشت که من به آنها گفتم که آن نمادی از چیزهای هم جسمی و هم روحی است؛ زیرا آن روز خواهد آمد که آنها باید برای کارهایشان داوری شوند، آری، یعنی کارهایی که با بدن خاکی در روزهای آزمایشی شان انجام داده اند.
۳۳ از این رو، اگر آنها در نابکاری شان بمیرند آنها نیز، نسبت به چیزهایی که روحی هستند، که در رابطه با پرهیزکاری هستند، دور انداخته می شوند؛ از این رو، آنها به ایستادن در برابر خدا آورده می شوند، تا برای کارهایشان داوری شوند؛ و اگر کارهایشان آلودگی بوده باشد ناگزیر باید که آنها آلوده باشند؛ و اگر آنها آلوده باشند ناگزیر باید که آنها نتوانند در ملکوتِ خدا ساکن شوند؛ اگر چنین شود، ملکوتِ خدا نیز آلوده می شود.
۳۴ ولی بنگرید، من به شما می گویم، ملکوتِ خدا آلوده نیست، و هیچ چیز ناپاکی نمی تواند وارد ملکوتِ خدا شود؛ از این رو ناگزیر باید جایی از آلودگی برای آنچه که آلوده است آماده باشد.
۳۵ و جایی آماده شده است، آری، یعنی آن دوزخ وحشتناک که از آن سخن گفته ام، و اهریمن آماده کنندۀ آن است؛ از این رو وضعیّت نهایی روان های آدمیان این است که در ملکوتِ خدا ساکن شوند، یا به سبب آن دادگری که من از آن سخن گفته ام بیرون انداخته شوند.
۳۶ از این رو، نابکاران از سوی پرهیزکاران پس زده می شوند، و نیز از آن درخت زندگی، که میوۀ آن گرانبهاترین و خواستنی ترین برتر از همۀ میوه های دیگر است؛ آری، و بزرگترین همۀ هدیه های خداست. و بدین گونه من با برادرانم سخن گفتم. آمین.

----------
/study/scriptures/bofm/1-ne/16
فصل ۱۶
نابکاران راستی را سخت می دانند — پسران لیحای دختران اسماعیل را به همسری می گیرند — لیاحونا راهشان را در بیابان راهنمایی می کند — پیام های سَروَر گاه به گاه روی لیاحونا نوشته می شوند — اسماعیل می میرد؛ خانواده اش به سبب رنج ها غُرولند می کنند. نزدیک به ۶۰۰–۵۹۲ پیش از میلاد.
۱ و اینک چنین گذشت که پس از اینکه من، نیفای، به سخن گفتن به برادرانم پایان دادم، بنگرید آنها به من گفتند: تو چیزهای سختی را بر ما اعلام نموده ای، بیشتر از آنچه ما قادریم تحمل کنیم.
۲ و چنین گذشت که به آنها گفتم که من می دانم که بر پایۀ راستی، چیزهای سختی علیه نابکاران گفته ام؛ و پرهیزکاران را من بیگناه شمرده ام، و گواهی داده ام که آنها در روز آخر بالا بُرده خواهند شد؛ از این رو، مُجرم حقیقت را سخت می داند، زیرا این آنها را تا درون می دَرَد.
۳ و اینک برادرانم، اگر شما پرهیزکار می بودید و خواهان بگوش دل پذیرفتن حقیقت می بودید، و به آن توجّه می کردید، که شما بتوانید در برابر خدا با سربلندی گام بردارید، آنگاه شما به سبب راستی غُرولند نمی کردید، و نمی گفتید: تو چیزهای سختی علیه ما می گویی.
۴ و چنین گذشت که من، نیفای، با همۀ کوشایی، برادرانم را به نگه داشتن فرمان های سَروَر نصیحت کردم.
۵ و چنین گذشت که آنها خود را در برابر سَروَر فروتن نمودند؛ به اندازه ای که من شادی و امیدهای بزرگی برای آنها داشتم، که آنها در راه های پرهیزکاری گام برخواهند داشت.
۶ اینک، همۀ این چیزها گفته و انجام شد همچنان که پدرم در یک چادر در وادی که او آن را لموئیل می خواند ساکن بود.
۷ و چنین گذشت که من، نیفای، یکی از دختران اسماعیل را به همسری گرفتم؛ و برادرانم نیز دختران اسماعیل را به همسری گرفتند؛ و زورام نیز ارشدترین دختر اسماعیل را به همسری گرفت.
۸ و بدین گونه پدرم همۀ فرمان های سَروَر که به او داده شده بود را به جا آورده بود. و نیز، من، نیفای، از سوی سَروَر بی اندازه برکت یافته بودم.
۹ و چنین گذشت که شبانگاه ندای سَروَر بر پدرم سخن گفت، و او را فرمان داد که فردایش او می بایستی راهی سفرش در بیابان شود.
۱۰ و چنین گذشت همین که پدرم در بامداد برخاست و بسوی در چادر پیش رفت، در کمال حیرتش یک گوی گِردِی که با استادی خاصی ساخته شده بود را روی زمین دید؛ و آن از برنج ناب بود. و درون آن دو عقربه بود؛ و یکی به سوی راهی که ما می بایستی به بیابان می رفتیم اشاره می کرد.
۱۱ و چنین گذشت که ما هر آنچه که می بایستی به بیابان می بُردیم، و همۀ باقیماندۀ آذوقۀ خودمان را که سَروَر به ما داده بود گرد هم آوردیم؛ و دانه از هر گونه ای برداشتیم که بتوانیم با خود به بیابان ببریم.
۱۲ و چنین گذشت که ما چادرهایمان را برداشتیم، و در آن سوی رود لامان، راهی بیابان شدیم.
۱۳ و چنین گذشت که ما برای مدّت چهار روز، در جهتی کمابیش جنوب-جنوب شرقی، مسافرت کردیم، و دوباره چادرهایمان را زدیم؛ و نام آن مکان را شازر خواندیم.
۱۴ و چنین گذشت که ما کمان هایمان و تیرهایمان را برداشتیم، و در بیابان پیش رفتیم تا برای خانواده هایمان خوراک شکار کنیم؛ و پس از اینکه برای خانواده هایمان خوراک شکار کردیم دوباره به خانواده هایمان در بیابان، به مکان شازر بازگشتیم. و دوباره در بیابان، در پی همان جهت، در حاصلخیزترین بخش های بیابان که در مرزهای نزدیک دریای سرخ بود پیش رفتیم.
۱۵ و چنین گذشت که ما، با کمان هایمان و تیرهایمان و سنگهایمان و قلاب سنگ هایمان، در راه خوراک شکار کرده، برای مدّت روزهای بسیاری مسافرت کردیم.
۱۶ و ما در پی جهت های گوی، که ما را به بخش های حاصلخیزتر بیابان راهنمایی می کرد، رفتیم.
۱۷ و پس از اینکه ما برای مدّت روزهای بسیاری مسافرت کردیم، چادرهایمان را برای مدّت زمانی زدیم، تا بتوانیم دوباره بیاساییم و برای خانواده هایمان خوراک به دست آوریم.
۱۸ و چنین گذشت که همچنان که من، نیفای، برای شکار خوراک پیش می رفتم، بنگرید، من کمانم را، که از پولاد ناب ساخته شده بود شکستم؛ و پس از اینکه من کمانم را شکستم، بنگرید، برادرانم به سبب از دست دادن کمانم بر من خشم گرفتند، زیرا ما هیچ خوراکی به دست نیاورده بودیم.
۱۹ و چنین گذشت که ما بدون غذا به خانواده هایمان بازگشتیم، و آنها، به سبب سفرشان، بسیار خسته بوده، برای نیاز به خوراک زجر زیادی کشیدند.
۲۰ و چنین گذشت که لامان و لموئیل و پسران اسماعیل، به سبب زجرها و رنج هایشان در بیابان، شروع به بی اندازه غُرولند کردن نمودند؛ و پدرم نیز شروع به غُرولند کردن علیه خدایش سَروَر نمود؛ آری، و آنها همه بی اندازه اندوهگین بودند، حتّی اینکه آنها علیه سَروَر غُرولند کردند.
۲۱ اینک چنین گذشت که من، نیفای، به سبب از دست دادن کمانم از برادرانم رنج کشیده، و کمان های آنها کشِش خود را از دست داده بود، وضعیّتمان شروع به بی اندازه دشوار شدن نمود، آری، به اندازه ای که ما نتوانستیم هیچ خوراکی به دست آوریم.
۲۲ و چنین گذشت که من، نیفای، با برادرانم بسیار سخن گفتم، برای اینکه آنها دوباره دل هایشان را سخت کرده بودند، حتّی به گلایه کردن از سَروَر خدایشان.
۲۳ و چنین گذشت که من، نیفای، کمانی از چوب، و تیری از یک شاخهِ صاف ساختم؛ از این رو، من خودم را با تیر و کمان، با یک قلاب سنگ و با سنگ هایی مسلّح کردم. و به پدرم گفتم: برای به دست آوردن خوراک به کجا باید بروم؟
۲۴ و چنین گذشت که او از سَروَر جویا شد، زیرا آنها خود را به سبب سخنان من فروتن نموده بودند؛ زیرا من چیزهای بسیاری با نیروی روانم به آنها گفتم.
۲۵ و چنین گذشت که ندای سَروَر به پدرم آمد؛ و او به راستی به سبب غُرولند کردنش علیه سَروَر نکوهش شد، به اندازه ای که او پایین به اعماق اندوه آورده شد.
۲۶ و چنین گذشت که ندای سَروَر به او گفت: بر گوی نگاه کن، و چیزهایی که نوشته شده اند را بنگر.
۲۷ و چنین گذشت که هنگامی که پدرم به چیزهایی که بر گوی نوشته شده بودند نگریست، او بی اندازه ترسید و لرزید، و همچنین برادرانم و پسران اسماعیل و همسرانمان.
۲۸ و چنین گذشت که من، نیفای، به نشانگرهایی که در گوی بودند، که بر پایۀ ایمان و کوشایی و توجّهی که ما به آنها می کردیم کار می کردند، نگریستم.
۲۹ و بر آنها یک نوشتۀ تازه نیز نوشته شده بود، که خواندنش ساده بود، که دربارۀ راه های سَروَر به ما آگاهی می داد؛ و برپایۀ ایمان و کوشایی که ما به آن می دادیم، گاه به گاه بر آن نوشته می شد و تغییر می یافت. و بدین گونه ما می بینیم که با وسیله ای کوچک سَروَر می تواند چیزهای بزرگ پیش آورد.
۳۰ و چنین گذشت که من، نیفای، بر پایۀ راهنمایی هایی که بر گوی داده می شد به سوی بالای کوه پیش رفتم.
۳۱ و چنین گذشت که من جانوران درنده کشتم، به اندازه ای که برای خانواده هایمان خوراک به دست آوردم.
۳۲ و چنین گذشت که من، با در دست داشتن جانورانی که شکار کرده بودم، به چادرهایمان بازگشتم؛ و اینک هنگامی که آنها دیدند که من خوراک به دست آورده بودم، چه بزرگ بود شادی آنها! و چنین گذشت که آنها خود را در برابر سَروَر فروتن نمودند، و از او سپاسگزاری کردند.
۳۳ و چنین گذشت که ما دوباره راهی سفرمان شدیم، کمابیش در همان راه اولیّه مسافرت کرده؛ و پس از اینکه ما برای مدّت روزهای بسیاری مسافرت کردیم چادرهایمان را دوباره زدیم، که بتوانیم برای یک مدّت زمانی بمانیم.
۳۴ و چنین گذشت که اسماعیل مُرد، و در جایی که ناحوم خوانده می شد دفن شد.
۳۵ و چنین گذشت که دختران اسماعیل، به سبب از دست دادن پدرشان، و به سبب رنج هایشان در بیابان، بی اندازه سوگواری کردند؛ و علیه پدرم غُرولند کردند، برای اینکه او آنها را از سرزمین اورشلیم بیرون آورده بود، گفتند: پدرمان مرده است؛ آری، و ما در بیابان بسیار سرگردان گشته ایم، و ما رنج، گرسنگی، تشنگی، و خستگی زیادی را تحمّل کرده ایم؛ و پس از همۀ این زجرها ما در بیابان از گرسنگی هلاک می شویم.
۳۶ و بدین گونه آنها علیه پدرم، و نیز علیه من غُرولند کردند؛ و آنها خواستار بودند تا دوباره به اورشلیم بازگردند.
۳۷ و لامان به لموئیل و همچنین به پسران اسماعیل گفت: بنگرید، بگذارید پدرمان و نیز برادرمان نیفای را بکُشیم که بر خود گرفته است تا بر ما، که برادران ارشد او هستیم، فرمانروا و آموزگار باشد.
۳۸ اینک، او می گوید سَروَر با او گفتگو کرده است، و فرشتگان نیز به او تعلیم داده اند. ولی بنگرید، ما می دانیم که او به ما دروغ می گوید؛ و او این چیزها را به ما می گوید، و او با هنرهای حیله گرانه اش چیزهای بسیاری انجام می دهد که بتواند چشم هایمان را فریب دهد، پنداشته شاید بتواند ما را به بیابانی ناشناس گمراه کند؛ و پس از اینکه او ما را گمراه کرده، او پنداشته است تا خود را پادشاه و فرمانروای ما کند، که بتواند بر پایۀ خواست و خوشنودی خودش با ما رفتار کند. و به این شیوه، برادرم لامان دل های آنها را به خشم برانگیخت.
۳۹ و چنین گذشت که سَروَر با ما بود، آری، حتّی ندای سَروَر آمد و سخنان بسیاری به آنها گفت و آنها را بی اندازه نکوهش کرد؛ و پس از اینکه با ندای سَروَر نکوهش شدند آنها خشمشان را فرو نشاندند و از گناهانشان توبه کردند، به اندازه ای که سَروَر دوباره ما را با غذا برکت داد، که ما هلاک نشدیم.

----------
/study/scriptures/bofm/1-ne/17
فصل ۱۷
به نیفای فرمان داده می شود تا یک کشتی بسازد — برادرانش با او مخالفت می کنند — او آنها را با بازگو کردن تاریخچۀ کارهای خدا با اسرائیل نصیحت می کند — نیفای آکنده از قدرت خدا می شود — برادرانش از دست زدن به او منع می شوند، مبادا مانند یک نی خشک، بخشکند. نزدیک به ۵۹۲–۵۹۱ پیش از میلاد.
۱ و چنین گذشت که ما دوباره راهی سفرمان در بیابان شدیم؛ و از آن زمان به بعد کمابیش به سوی شرق مسافرت کردیم. و ما در بیابان مسافرت کردیم و در رنج زیاد دست و پا زدیم؛ و زنان ما بچه هایی در بیابان زاییدند.
۲ و چنان بزرگ بود برکات سَروَر بر ما، که در حالیکه ما با گوشت خام در بیابان زندگی می کردیم، زنان ما شیر فراوانی به بچه هایشان می دادند و نیرومند بودند، آری، حتّی مانند مردان؛ و آنها بدون غُرولند کردن با تاب آوردن سفرشان را شروع نمودند.
۳ و بدین گونه ما می بینیم که فرمان های خدا باید به جا آورده شوند. و اگر چنین باشد که فرزندان آدمی فرمان های خدا را نگه دارند او آنها را پرورش می دهد و آنها را نیرومند می کند و وسیله ای فراهم می کند که با آن آنها بتوانند چیزی که او به آنها فرمان داده است را به انجام برسانند؛ از این رو، در حالیکه در بیابان بسر می بردیم او وسیله ای برای ما فراهم کرد.
۴ و ما برای مدّت چندین سال، آری، یعنی هشت سال در بیابان بسر بردیم.
۵ و ما به سرزمینی آمدیم که، به سبب میوۀ زیاد و نیز عسل وحشی اش، آن را خُرّمساران خواندیم؛ و همۀ این چیزها از سوی سَروَر آماده شده بود که ما هلاک نشویم. و ما دریایی را دیدیم، که آن را ایریانتوم خواندیم، که، ترجمه شدۀ آن، آبهای عمیق است.
۶ و چنین گذشت که ما چادرهایمان را در کنار دریا زدیم؛ و با وجودی که ما رنج های بسیار و دشواری های زیادی را تحمّل کرده بودیم، آری، حتّی آنچنان زیاد که نمی توانیم همۀ آنها را بنویسیم، هنگامی که ما به کنار دریا رسیدیم بی اندازه شادمان شدیم؛ و آن مکان را، به سبب میوۀ زیادش خُرّمساران خواندیم.
۷ و چنین گذشت که پس از اینکه من، نیفای، برای مدّت روزهای بسیاری در سرزمین خُرّمساران بودم، ندای سَروَر بر من آمد، گفتا: برخیز و خودت را به کوه برسان. و چنین گذشت که من برخاستم و بالا به کوه رفتم و نزد سَروَر زاری کردم.
۸ و چنین گذشت که سَروَر با من سخن گفته، گفتا: تو، به شیوه ای که من به تو نشان خواهم داد، یک کشتی بساز، که من مردم تو را به آن سوی این آبها ببرم.
۹ و من گفتم: سَروَرا، من به کجا بروم که بتوانم سنگ معدن برای ذوب کردن بیابم، که بتوانم برای ساختن کشتی به شیوه ای که تو به من نشان داده ای ابزارهایی بسازم؟
۱۰ و چنین گذشت که سَروَر به من گفت کجا می بایستی بروم تا سنگ معدن بیابم، که بتوانم ابزارهایی بسازم.
۱۱ و چنین گذشت که من، نیفای، از پوست جانوران دَمی ساختم تا با آن به آتش بدمم؛ و پس از اینکه من یک دَم ساختم، که با آن بتوانم به آتش بدمم، دو سنگ را به هم زدم که بتوانم آتش درست کنم.
۱۲ زیرا سَروَر تاکنون روا نداشته بود، همچنان که ما در بیابان سفر می کردیم آتش زیادی درست کنیم؛ زیرا او گفت: من با غذای شما کاری می کنم تا شیرین شود که شما آن را نپزید؛
۱۳ و من همچنین نور شما در بیابان خواهم بود؛ و من راه را، اگر چنین باشد که شما فرمان هایم را نگاه دارید، پیش روی شما آماده خواهم کرد؛ از این رو، تا آنجایی که شما فرمان هایم را نگاه دارید شما به سوی سرزمین موعود هدایت خواهید شد؛ و شما خواهید دانست که بدست من است که هدایت می شوید.
۱۴ آری، و سَروَر همچنین گفت که: پس از اینکه شما به سرزمین موعود رسیدید، شما خواهید دانست که من، سَروَر خدا هستم؛ و اینکه من، سَروَر، شما را از نابودی رهایی دادم؛ آری، اینکه من شما را از سرزمین اورشلیم بیرون آوردم.
۱۵ از این رو، من، نیفای، کوشیدم تا فرمان های سَروَر را نگه دارم و برادرانم را به ایمان داشتن و کوشایی نصیحت کردم.
۱۶ و چنین گذشت که من از سنگ معدنی که از صخره ای ذوب کردم ابزارهایی ساختم.
۱۷ و هنگامی که برادرانم دیدند که من در آستانۀ ساختن یک کشتی هستم، آنها شروع به غُرولند کردن علیه من نمودند، گفتند: برادر ما بی خِرد است، زیرا او می پندارد که او می تواند یک کشتی بسازد؛ آری، و نیز می پندارد که او می تواند از این آبهای پهناور بگذرد.
۱۸ و بدین گونه برادرانم از من گلایه کردند و نمی خواستند کاری انجام دهند، زیرا باور نداشتند که من بتوانم یک کشتی بسازم؛ نه باور می کردند که من از سَروَر یاد گرفته بودم.
۱۹ و اینک چنین گذشت که من، نیفای، به سبب سخت دلی هایشان بی اندازه اندوهگین بودم؛ و اینک هنگامی که آنها دیدند که من شروع به اندوهگین شدن نمودم در دل هایشان خوشحال شدند، به اندازه ای که بر من شادمانی کرده گفتند: ما می دانستیم که تو نمی توانی یک کشتی بسازی، زیرا ما می دانستیم که تو در داوری ضعیف هستی؛ از این رو، تو یک چنین کار بزرگی را نمی توانی به انجام برسانی.
۲۰ و تو مانند پدرمان که با خیالات بی خردانۀ دلش به بیراهه کشانده شد هستی، آری، او ما را به بیرون آمدن از سرزمین اورشلیم هدایت کرده است، و ما در بیابان برای همۀ این سالها سرگردان بوده ایم؛ و زنان ما باردار بوده، زحمت کشیده اند؛ و آنها در بیابان بچه هایی زاییده اند و همۀ چیز را بجز مرگ تحمّل کرده اند؛ و بهتر می بود که آنها پیش از اینکه از اورشلیم بیرون آمده بودند می مردند تا اینکه زجر این رنج ها را بکِشند.
۲۱ بنگرید، این همه سال ها ما در بیابان زجرکشیده ایم، زمانی که می توانستیم از دارایی مان و سرزمین میراثیمان لذت برده باشیم؛ آری، و ما می توانستیم خوشبخت بوده باشیم.
۲۲ و ما می دانیم که مردمی که در سرزمین اورشلیم بودند مردمی پرهیزکار بودند؛ زیرا آنها اساس نامه ها و دستورات سَروَر را، و همۀ فرمان هایش را بر پایۀ قانون موسی نگه می داشتند. از این رو، ما می دانیم که آنها مردمی پرهیزکار هستند؛ و پدرمان آنها را داوری کرده است، و ما را به بیراهه کشانده است برای اینکه ما سخنانش را بگوش دل می پذیرفتیم؛ آری، و برادرمان مانند او است. و به این شیوۀ زبان، برادرانم علیه ما غُرولند و گلایه کردند.
۲۳ و چنین گذشت که من، نیفای، با آنها سخن گفته، گفتم: آیا شما باور دارید که پدرانمان، که فرزندان اسرائیل بودند، اگر آنها سخنان سَروَر را بگوش دل نپذیرفته بودند، به بیرون آمدن از دست مصریان هدایت می شدند؟
۲۴ آری، آیا گمان می کنید، اگر سَروَر به موسی فرمان نداده بود که او می بایستی آنها را به بیرون آمدن از بندگی هدایت کند، آنها به بیرون آمدن از بندگی هدایت می شدند؟
۲۵ اینک شما می دانید که خاندان اسرائیل در بندگی بودند؛ و شما می دانید که آنها زیر بار کارهای سنگینی بودند، که تحمّلشان دشوار بود؛ از این رو، شما می دانید که این ناگزیر باید چیز نیکی برای آنها می بود، که آنها از بندگی بیرون آورده شوند.
۲۶ اینک شما می دانید که موسی از سوی سَروَر فرمان داده شد تا آن کار بزرگ را انجام دهد؛ و شما می دانید که با سخنش آبهای دریای سرخ به این سو و آن سو از هم جدا شدند، و آنها روی زمین خشک از میان آن گذشتند.
۲۷ ولی شما می دانید که مصریان، که لشکریان فرعون بودند، در دریای سرخ غرق شدند.
۲۸ و شما همچنین می دانید که آنها در بیابان با منا تغذیه می شدند.
۲۹ آری، و شما همچنین می دانید که موسی، با سخنش بر پایۀ قدرت خدا که در او بود، بر صخره زد، و آب بیرون آمد، که فرزندان اسرائیل بتوانند تشنگی خود را فرو نشانند.
۳۰ و با وجودی که آنها هدایت شده، سَروَر خدایشان، بازخریدارشان، پیشاپیش آنها راه رفته، آنها را در روز هدایت کرده و در شب به آنها نور داده، و برای آنها همۀ چیزهایی را که برای آدمی شایسته دریافت کردن بود انجام داده، آنها دل هایشان را سخت کردند و ذهن هایشان را کور کردند، و علیه موسی و علیه خدای زنده و راستین ناسزا گفتند.
۳۱ و چنین گذشت که او بر پایۀ سخنش آنان را نابود کرد؛ و بر پایۀ سخنش آنها را هدایت کرد؛ و او بر پایۀ سخنش همه چیز برای آنها انجام داد؛ و هیچ چیزی انجام نمی شد مگر با سخنش.
۳۲ و پس از اینکه آنها از رود اُردن گذشتند او آنها را بر بیرون راندن فرزندان آن سرزمین توانا ساخت، آری، بر پراکنده کردن آنها تا به نابودی.
۳۳ و اینک، آیا شما گمان می کنید که فرزندان این سرزمین، که در سرزمین موعود بودند، که بدست پدرانمان بیرون رانده شدند، آیا شما گمان می کنید که آنها پرهیزکار بودند؟ بنگرید، من به شما می گویم، نه.
۳۴ آیا شما گمان می کنید که پدرانمان برگزیده تر از آنها می بوده اند اگر آنها پرهیزکار می بودند؟ من به شما می گویم، نه.
۳۵ بنگرید، سَروَر همۀ بشرّیت را یکسان می انگارد؛ او که پرهیزکار است مورد لطف خدا می شود. ولی بنگرید، این مردم همۀ سخن خدا را رد کرده بودند، و در نابکاری آماده شده بودند؛ و کمال غَضب خدا بر آنها بود؛ و سَروَر سرزمین را علیه آنها نفرین کرد، و آن را بر پدرانمان برکت داد؛ آری، او آن را علیه آنها به نابودیشان نفرین کرد، و او آن را بر پدرانمان تا به دست آوردن قدرتشان بر آن برکت داد.
۳۶ بنگرید، سَروَر زمین را آفریده است که بر آن سکونت شود، و فرزندانش را آفریده است که آن را تصرّف کنند.
۳۷ و او یک ملّت پرهیزکار را برمی خیزاند، و ملّت های نابکار را نابود می کند.
۳۸ و او پرهیزکاران را به سرزمین های ارزشمند هدایت می کند، و نابکاران را نابود می کند، و سرزمین را برای خاطر آنها نفرین می کند.
۳۹ او بالا در آسمانها فرمانروایی می کند، زیرا آن تخت پادشاهی او است، و این زمین کُرسیِ زیرپای او است.
۴۰ و او به کسانی که او را به خدایی خود بخواهند مهر می ورزد. بنگرید، او به پدرانمان مهر ورزید و با آنها پیمان بست، آری، یعنی ابراهیم، اسحاق و یعقوب؛ و او پیمان هایی را که بسته بود به یاد آورد؛ از این رو، او آنها را از سرزمین مصر بیرون آورد.
۴۱ و او آنها را در بیابان با ترکۀ خود در تنگنا گذاشت، زیرا آنها دل هایشان را سخت کردند، حتّی همچنان که شما کرده اید، و سَروَر آنها را به سبب نابکاری شان در تنگنا گذاشت. او مارهای آتشین پرنده به میان آنها فرستاد؛ و پس از اینکه آنها نیش زده شدند او راهی را آماده کرد که آنها بتوانند شفا یابند؛ و کاری که آنها بایست انجام می دادند، نگاه کردن بود؛ و به سبب سادگی راه، یا آسانی آن، بسیاری بودند که هلاک شدند.
۴۲ و آنها گاه به گاه دل هایشان را سخت می کردند و علیه موسی و همچنین علیه خدا ناسزا می گفتند؛ با این وجود، شما می دانید که آنها با قدرت بی همتای او پیش به سرزمین موعود هدایت شدند.
۴۳ و اینک، پس از همۀ این چیزها، آن زمان آمده است که آنها نابکار شده اند، آری، کمابیش کامل شده؛ و من نمی دانم ولی شاید آنها در این روز بناست نابود شوند؛ زیرا من می دانم که همانا آن روز خواهد آمد که آنها نابود شوند، مگر تنها چندتایی، که به اسارت بُرده خواهند شد.
۴۴ از این رو، سَروَر پدرم را فرمان داد که او می بایستی راهی بیابان شود؛ و یهودیان نیز برآن بودند تا جانش را بگیرند؛ آری، و شما نیز برآن بوده اید تا جانش را بگیرید؛ از این رو، شما در دل هایتان آدمکش هستید و شما مانند آنها هستید.
۴۵ شما در انجام نابکاری شتابان هستید ولی در به یاد آوردن خدایتان سَروَر کُند. شما فرشته ای را دیده اید و او با شما سخن گفت؛ آری، شما ندای او را گاه به گاه شنیده اید؛ و او با ندای نرمِ آرامی با شما سخن گفته است، ولی شما از احساس داشتن گذشته اید که نتوانستید سخنانش را احساس کنید؛ از این رو، او با شما به مانند صدای تُندَر سخن گفته است، که سبب لرزیدن زمین شد گویی می خواست دو پاره شود.
۴۶ و شما همچنین می دانید که او با قدرتِ سخنِ قدرتمندش می تواند وا دارد تا زمین از میان رود؛ آری، و شما می دانید که با سخنش می تواند وا دارد تا جاهای ناهموار هموار شوند و جاهای هموار از هم بپاشند. آه، آنگاه، چرا چنین است، که شما می توانید در دل هایتان این چنین سخت باشید؟
۴۷ بنگرید، به سبب شما روانم از اندوه دریده شده و دلم دردمند است؛ می ترسم مبادا شما برای همیشه دور انداخته شوید. بنگرید، من آکنده از روح خدا هستم، به اندازه ای که پیکرم هیچ نیرویی ندارد.
۴۸ و اینک چنین گذشت که هنگامی که من این سخنان را گفتم آنها بر من خشم گرفتند، و خواستار شدند تا مرا به اعماق دریا بیاندازند؛ و همین که آنها پیش آمدند تا بر من دست بلند کنند با آنها سخن گفته، گفتم: بنام خدای قادر متعال، من به شما فرمان می دهم که به من دست نزنید، زیرا من آکنده از قدرت خدا هستم، حتّی به از پا درآمدن تَنم؛ و هر کسی که بر من دست بلند کند مانند یک نیِ خشک خواهد خشکید، و در برابر قدرت خدا هیچ خواهد شد، زیرا خدا او را درهم خواهد شکست.
۴۹ و چنین گذشت که من، نیفای، به آنها گفتم که نباید دیگرعلیه پدرشان غُرولند کنند؛ نه دیگر از کار با من سر باز زنند، زیرا خدا مرا فرمان داده است که می بایستی یک کشتی بسازم.
۵۰ و من به آنها گفتم: اگر خدا مرا فرمان داده بود تا همۀ چیزها را انجام دهم من می توانستم آنها را انجام دهم. اگر او مرا فرمان دهد که من بر این آب بگویم، تو زمین شو، آن زمین خواهد شد؛ و اگر من آن را بگویم، آن انجام می شود.
۵۱ و اینک، اگر سَروَر چنین قدرت بزرگی دارد و چنین معجزات بسیاری در میان فرزندان آدمی انجام داده است، چگونه است که او نمی تواند به من یاد دهد که من یک کشتی بسازم؟
۵۲ و چنین گذشت که من، نیفای، چیزهای بسیاری به برادرانم گفتم، به اندازه ای که آنها مجاب شدند و نتوانستند علیه من جَر و بحث کنند؛ نه جرأت کردند بر من دست بلند کنند نه با انگشتشان مرا لمس کنند، حتّی برای مدّت روزهای بسیاری. اینک آنها جرأت این کار را نداشتند مبادا در برابر من بخُشکند، چنین قدرتمند بود روح خدا؛ و بدین گونه بر آنها تأثیر گذاشته بود.
۵۳ و چنین گذشت که سَروَر به من گفت: دستت را دوباره بر برادرانت دراز کن و آنها در برابر تو نخواهند خشکید، ولی من آنها را خواهم لرزاند، سَروَر می گوید، و این را من انجام خواهم داد که آنها بدانند که من سَروَرخدایشان هستم.
۵۴ و چنین گذشت که من دستم را بر برادرانم دراز کردم، و آنها در برابر من نخشکیدند؛ ولی سَروَر آنها را لرزاند، حتّی بر پایۀ سخنی که او گفته بود.
۵۵ و اینک، آنها گفتند: ما بدرستی می دانیم که سَروَر با تو است، زیرا ما می دانیم که این قدرت سَروَر است که ما را لرزانده است. و آنها در برابر من افتادند و در آستانۀ پرستش من بودند ولی من نخواستم به آنها روا دارم، گفتم: من برادر شما هستم، آری، یعنی برادر جوانتر شما؛ از این رو، سَروَر خدایتان را پرستش کنید، و پدر خود و مادر خود را ارج نهید، که در سرزمینی که خدای شما سَروَر به شما خواهد داد روزهایتان زیاد باشد.

----------
/study/scriptures/bofm/1-ne/18
فصل ۱۸
ساخت کِشتی تمام می شود — به زاده شدن یعقوب و یوسف اشاره می شود — همراهان برای سرزمین موعود سوار می شوند — پسران اسماعیل و همسرانشان در خوشگذرانی و شورش به هم می پیوندند — نیفای به بند کشیده می شود و کِشتی با تُندباد هراس انگیزی پس رانده می شود — نیفای آزاد می شود و با نیایشِ او توفان باز می ایستد — آنها به سرزمین موعود می رسند. نزدیک به ۵۹۱–۵۸۹ پیش از میلاد.
۱ و چنین گذشت که آنها سَروَر را پرستش کردند و با من پیش رفتند؛ و ما چوب هایی را با استادی خاصی ساختیم. و سَروَر گاه به گاه به من نشان می داد به چه شیوه ای من می بایستی چوب های کشتی را بسازم.
۲ اینک من، نیفای، نه به شیوه ای که بدست آدمیان آموخته شده بود چوب ها را ساختم، نه کشتی را به شیوۀ آدمیان ساختم؛ بلکه من آن را به شیوه ای که سَروَر به من نشان داده بود ساختم؛ از این رو، آن به شیوۀ آدمیان نبود.
۳ و من، نیفای، بارها به کوه رفتم و بارها به سَروَر نیایش کردم؛ از این رو سَروَر به من چیزهای عظیمی نشان داد.
۴ و چنین گذشت که پس از اینکه من بر پایۀ سخن سَروَر ساخت کشتی را تمام کردم، برادرانم دیدند که آن خوب بود و اینکه ساخت آن بی اندازه عالی بود؛ از این رو، آنها دوباره خود را در برابر سَروَر فروتن نمودند.
۵ و چنین گذشت که ندای سَروَر بر پدرم آمد که ما می بایستی برخیزیم و پایین به درون کشتی برویم.
۶ و چنین گذشت که فردایش، پس از اینکه ما همۀ چیزها را، میوه و گوشت زیاد از بیابان و عسل فراوان و آذوقه بر پایۀ آنچه که سَروَر ما را فرمان داده بود آماده کردیم، ما با همۀ بارمان و دانه هایمان و هر آنچه که با خود آورده بودیم پایین به درون کشتی رفتیم، هر کسی بر پایۀ سنش، از این رو، همۀ ما، با همسرانمان و فرزندانمان، پایین به درون کشتی رفتیم.
۷ و اینک، پدرم در بیابان دو پسر آورد؛ ارشدتر یعقوب خوانده شد و جوانتر یوسف.
۸ و چنین گذشت پس از اینکه ما پایین به درون کشتی رفتیم و آذوقه و چیزهایی که به ما فرمان داده شده بود را با خود بُردیم، بر دریا پیش رفتیم و رو به باد به سوی سرزمین موعود به پیش رانده شدیم.
۹ و پس از اینکه ما برای مدّت روزهای بسیاری رو به باد به پیش رانده شدیم، بنگرید، برادرانم و پسران اسماعیل و نیز همسرانشان شروع به خوشگذرانی نمودند، به اندازه ای که آنها شروع نمودند به رقصیدن و آواز خواندن و با گستاخیِ بسیار سخن گفتن، آری، حتّی اینکه آنها فراموش کردند با چه قدرتی به آنجا آورده شده بودند؛ آری، آنها مغرور شده بی اندازه گستاخ شدند.
۱۰ و من، نیفای، شروع نمودم به بی اندازه ترسیدن مبادا سَروَر بر ما خشم گیرد و ما را به سبب نابکاری هایمان درهم بکوبد که ما در اعماق دریا فرو برده شویم؛ از این رو، من، نیفای، با جدیّت بسیار شروع به سخن گفتن با آنها نمودم؛ ولی بنگرید آنها بر من خشمگین شده گفتند: ما نمی خواهیم که برادر جوانتر ما فرمانروایی بر ما باشد.
۱۱ و چنین گذشت که لامان و لموئیل مرا گرفتند و با ریسمان هایی بستند و با من با تُندیِ بسیار رفتار کردند؛ با این وجود، سَروَر آن را روا داشت که بتواند قدرتش را در برآورده ساختن سخنش که در بارۀ نابکاران گفته بود نشان دهد.
۱۲ و چنین گذشت که پس از اینکه آنها مرا بستند به اندازه ای که نمی توانستم تکان بخورم، قطب نما، که از سوی سَروَر آماده شده بود، از کار کردن باز ایستاد.
۱۳ از این رو، آنها نمی دانستند به کدام سو کِشتی را برانند، به اندازه ای که توفانی بزرگ برخاست، آری، تُندبادی بزرگ و هراس انگیز و ما برای مدّت سه روز بر آبها به عقب رانده شدیم؛ و آنها شروع به بی اندازه وحشت کردن نمودند مبادا در دریا غرق شوند؛ با این وجود مرا باز نکردند.
۱۴ و در روز چهارم، که ما به عقب رانده شده بودیم، تُندباد شروع به بی اندازه شدید شدن نمود.
۱۵ و چنین گذشت که ما در آستانۀ فرو برده شدن در اعماق دریا بودیم. و پس از اینکه ما برای مدّت چهار روز بر آبها به عقب رانده شدیم، برادرانم دیدند که داوری های خدا بر آنها بود و جز اینکه آنها از نابکاری هایشان توبه کنند آنها هلاک می شوند؛ از این رو، آنها نزد من آمدند و بندهایی را که بر مچ دست هایم بودند باز کردند، و بنگرید آنها بی اندازه باد کرده بودند؛ و مچ پاهایم نیز بسیار باد کرده بودند و درد آنها زیاد بود.
۱۶ با این وجود، من به خدایم روی آوردم و او را تمام روز ستایش کردم؛ و به سبب رنج هایم علیه سَروَر غُرولند نکردم.
۱۷ اینک پدرم، لیحای، چیزهای بسیاری بر آنها و نیز به پسران اسماعیل، گفته بود؛ ولی، بنگرید، آنها علیه هر کسی که به نفع من سخن می گفت دم از تهدیدهای زیادی می زدند؛ و پدر و مادرم در طول سالها فرسوده شده و به سبب فرزندانشان غم زیادی تحمّل کرده، آنها پایین آورده شدند، آری، حتّی بر بستر بیماری شان.
۱۸ به سبب غم و اندوه بسیارشان و نابکاری برادرانم، آنها حتّی در آستانۀ بُرده شدن از این زندگی زمینی شده بودند تا با خدایشان دیدار کنند؛ آری، موهای سپیدشان در آستانۀ پایین آورده شدن بود تا در خاک خوابانده شود؛ آری، در آستانۀ انداخته شدن در یک گورِ آبی همراه با اندوه بودند.
۱۹ و یعقوب و همچنین یوسف جوان بوده، نیاز به تغذیۀ زیاد داشته، به سبب رنج های مادرشان غمگین بودند؛ و اشک ها و نیایش های همسرم و فرزندانم نیز دل های برادرانم را نرم نکرد که مرا باز کنند.
۲۰ و هیچ چیز نبود مگر قدرت خدا، که آنها را به نابودی تهدید می کرد، که می توانست دل هایشان را نرم کند؛ از این رو، هنگامی که آنها دیدند که در آستانۀ فرو برده شدن در اعماق دریا هستند از چیزی که انجام داده بودند توبه کردند؛ به اندازه ای که مرا باز کردند.
۲۱ و چنین گذشت پس از اینکه آنها مرا باز کردند، بنگرید، من قطب نما را برداشتم و چنان که خواستار بودم کار کرد. و چنین گذشت که من به سَروَر نیایش کردم؛ و پس از اینکه نیایش کردم بادها باز ایستادند و توفان باز ایستاد و آرامش بزرگی برقرار شد.
۲۲ و چنین گذشت که من، نیفای، کِشتی را راندم، که ما دوباره به سوی سرزمین موعود دریانوردی کردیم.
۲۳ و چنین گذشت که پس از اینکه ما برای مدّت چندین روز دریانوردی کردیم به سرزمین موعود رسیدیم؛ و در سرزمین پیش رفتیم، و چادرهایمان را زدیم؛ و آن را سرزمین موعود خواندیم.
۲۴ و چنین گذشت که ما شروع به کِشت زمین و کاشتن دانه های گیاهان نمودیم؛ آری، ما همۀ دانه هایمان را که از سرزمین اورشلیم آورده بودیم در زمین کاشتیم. و چنین گذشت که آنها بی اندازه رشد کردند؛ از این رو، ما به فراوانی برکت یافتیم.
۲۵ و چنین گذشت که ما، همچنان که در بیابان سفر می کردیم، پی بردیم که در سرزمین موعود از هر گونه جانوری در جنگل ها بود، هم گاو ماده و هم گاو نر و خر و اسب و بُز و بُز وحشی و همه گونه جانوران وحشی که برای کاربری آدمیان بودند. و ما همه گونه سنگ معدنی، هم طلا و هم نقره و هم مس یافتیم.

----------
/study/scriptures/bofm/1-ne/19
فصل ۱۹
نیفای ورقه های فلزی می سازد و تاریخچۀ مردمش را می نگارد — خدای اسرائیل ششصد سال پس از زمانی که لیحای اورشلیم را ترک کرد خواهد آمد — نیفای از زجر کشیدن ها و به صلیب کشیده شدن او می گوید — یهودیان تا روزگار آخر، هنگامی که آنها به سَروَر بر خواهند گشت، خوار و پراکنده خواهند شد. نزدیک به ۵۸۸–۵۷۰ پیش از میلاد.
۱ و چنین گذشت که سَروَر مرا فرمان داد، از این رو من ورقه های فلزی ساختم که بتوانم بر آنها سرگذشت مردمم را کنده کاری کنم. و بر ورقه هایی که من ساختم سرگذشت پدرم و نیز سفرهایمان در بیابان و نبوّت های پدرم را کنده کاری کردم؛ و بسیاری از نبوّت های خودم را نیز بر آنها کنده کاری کرده ام.
۲ و من هنگامی که آنها را می ساختم نمی دانستم که از سوی سَروَر فرمان داده می شوم تا این ورقه ها را بسازم؛ از این رو، سرگذشت پدرم و خاندان-نامۀ پدرانش و بخش بیشتری از کارهایمان در بیابان بر آن ورقه های نخست که من از آن سخن گفته ام کنده کاری شده اند؛ از این رو، چیزهایی که به راستی پیش از آنکه این ورقه ها را بسازم رُخ داده اند، با جزییات بیشتری در ورقه های نخست بیان شده اند.
۳ و پس از اینکه من این ورقه ها را برپایۀ فرمان ساختم، من، نیفای، فرمانی دریافت کردم که خدمت و نبوّت ها، بخش های ساده تر و گرانبهاتر آنها، می بایستی بر این ورقه ها نوشته شوند؛ و اینکه چیزهایی که نوشته شده بودند برای رهنمود مردمم، که سرزمین را تصرّف خواهند کرد و نیز برای هدف های خردمندانۀ دیگری می بایستی نگه داشته شوند، هدف هایی که برای سَروَر شناخته شده هستند.
۴ از این رو، من، نیفای، نگاشته ای بر ورقه های دیگر نگاشتم، که سرگذشتی را می دهد، یا که سرگذشت بیشتری از جنگ ها و درگیری ها و نابودی های مردمم را می دهد. و این را من انجام داده ام، و مردمم را فرمان داده ام که پس از اینکه من رفتم چه می بایستی بکنند؛ و اینکه این ورقه ها می بایستی از نسلی به دیگری، یا از پیامبری به دیگری، تا فرمان های بعدی سَروَر، دست به دست شوند.
۵ و سرگذشتی از ساختن این ورقه ها پس از این داده خواهد شد؛ و سپس، بنگرید، من بر پایۀ آنچه که سخن گفته ام ادامه می دهم؛ و این را من انجام می دهم که چیزهای مقدّس تر برای آگاهی مردمم نگه داشته شوند.
۶ با این وجود، من بر ورقه ها هیچ چیزی نمی نویسم مگر اینکه من بپندارم آن مقدّس است. و اینک، اگر اشتباهی می کنم، حتّی آن پیشینیان هم اشتباه می کردند؛ نه اینکه خودم را به سبب آدمیان دیگر ببخشم، بلکه به سبب ناتوانی که در من است، بر پایۀ جسمم من خودم را می بخشم.
۷ زیرا چیزهایی که برای برخی از آدمیان، هم برای بدن و هم برای روان، از ارزش زیادی برخوردارند، دیگران هیچ می انگارند و زیر پایشان پایمال می کنند. آری، حتّی همان خدای راستین اسرائیل را آدمیان زیر پاهایشان پایمال می کنند؛ من می گویم، زیر پاهایشان پایمال می کنند ولی به بیان دیگر می گویم — آنها او را هیچ می انگارند و ندای اندرزهایش را بگوش دل نمی پذیرند.
۸ و بنگرید او می آید، بر پایۀ سخنان فرشته، در ششصد سال پس از زمانی که پدرم اورشلیم را ترک کرد.
۹ و جهانیان، به سبب نابکاریشان، او را به هیچ بودن داوری خواهند کرد؛ از این رو آنها او را تازیانه می زنند و او آن را تحمّل می کند؛ و آنها او را می زنند و او آن را تحمّل می کند. آری، آنها بر او آب دهان می اندازند و او آن را تحمّل می کند، به سبب مهربانیِ مهرورزانه اش و شکیبایی اش بر فرزندان آدمی.
۱۰ و خدای پدرانمان، که به بیرون از مصر، به بیرون از بندگی هدایت شدند، و نیز بدست او در بیابان حفظ شدند، آری، خدای ابراهیم و اسحاق، و خدای یعقوب بر پایۀ سخنان فرشته، خودش را همچون یک مرد، به دست آدمیان نابکار، واگذار می کند، تا بر پایۀ سخنان زنوک، بالا برده شده و به صلیب کشیده شود، بر پایۀ سخنان نعوم، و در یک گور دفن شود، بر پایّۀ سخنان زنوس، که دربارۀ سه روز تاریکی سخن می گفت، که نشانه ای از مرگ او به کسانی داده شده است که ساکنان جزیره های دریا خواهند شد، به ویژه به آنهایی که از خاندان اسرائیل هستند بیشتر داده شده است.
۱۱ زیرا بدین گونه پیامبر سخن گفت: بدرستی سَروَر خدا همۀ خاندان اسرائیل را در آن روز دیدار خواهد کرد، برخی را با ندایش، به سبب پرهیزکاریشان به شادی بزرگ و رستگاریشان، و دیگران را با تُندرها و آذرخش های قدرتش با تُندباد، با آتش و با دود و بخاری از تاریکی، و با باز شدن زمین و با کوه هایی که بالا برده خواهند شد.
۱۲ و همۀ این چیزها همانا خواهند آمد، زنوس پیامبر می گوید. و صخره های زمین از هم خواهند پاشید؛ و به سبب ناله های زمین بسیاری از پادشاهانِ جزیره های دریا تحت تأثیر روح خدا قرار خواهند گرفت، تا بانگ برآورند: خدای طبیعت زجر می کشد.
۱۳ و در مورد آنانیکه در اورشلیم هستند، پیامبر میگوید، آنها بدست تمام مردم گوشمالی داده خواهند شد، چون که خدای اسرائیل را به صلیب می کشَند و دل هایشان را برمی گردانند، نشانه ها و شگفتی ها و قدرت و شُکوه خدای اسرائیل را رد می کنند.
۱۴ و چون آنها دل هایشان را برمی گردانند، پیامبر می گوید، و قدّوس اسرائیل را خوار شمرده اند، آنها در جسم سرگردان و هلاک می شوند، و مورد ریشخند و زبانزد شدن می شوند و در میان همۀ ملّت ها مورد بیزاری قرار می گیرند.
۱۵ با این وجود، هنگامی که آن روز بیاید، پیامبر می گوید، که آنها دیگر دل هایشان را علیه قدّوس اسرائیل برنگردانند، آنگاه او پیمان هایی را که با پدرانشان بَست به یاد خواهد آورد.
۱۶ آری، آنگاه او جزیره های دریا را به یاد خواهد آورد؛ آری، و همۀ مردمی که از خاندان اسرائیل هستند را، من از چهار گوشۀ زمین گرد خواهم آورد، سَروَر می گوید، بر پایۀ سخنان زنوس پیامبر.
۱۷ آری، و همۀ زمین رستگاری سَروَر را خواهند دید، پیامبر می گوید؛ هر ملّتی، قومی، زبانی و مردمی برکت خواهد یافت.
۱۸ و من، نیفای، این چیزها را برای مردمم نوشته ام، که شاید بتوانم آنها را ترغیب کنم که بازخریدارشان سَروَر را به یاد آورند.
۱۹ از این رو، من به همۀ خاندان اسرائیل سخن می گویم، اگر چنین شود که آنها این چیزها را به دست آورند.
۲۰ زیرا بنگرید، من احساسات روحی دارم، که مرا خسته می کند حتّی اینکه، برای کسانی که در اورشلیم هستند، همۀ مفصل هایم ناتوان می شوند؛ زیرا اگر سَروَر مهربان نمی بود، تا دربارۀ آنها بر من نشان دهد، همچنان که به پیامبران پیشین نشان داده بود، من نیز هلاک می شدم.
۲۱ و بدرستی او به پیامبران پیشین همۀ چیزها را دربارۀ آنها نشان داد، و او همچنین به بسیاری دربارۀ ما نشان داد؛ از این رو، نیاز است که ما دربارۀ آنها بدانیم زیرا آنها بر ورقه های برنجی نوشته شده اند.
۲۲ اینک چنین گذشت که من، نیفای، این چیزها را به برادرانم آموختم؛ و چنین گذشت که من چیزهای بسیاری بر آنها خواندم، که بر ورقه های برنجی کنده کاری شده بودند، که آنها بتوانند دربارۀ کارهای سَروَر در سرزمین های دیگر، در میان مردم پیشین، بدانند.
۲۳ و من چیزهای بسیاری که در کتاب های موسی نوشته شده بودند بر آنها خواندم؛ ولی برای اینکه بتوانم آنها را کامل تر ترغیب کنم تا به بازخریدارشان سَروَر ایمان آورند من چیزی که بدست اشعیای پیامبر نوشته شده بود را بر آنها خواندم؛ زیرا من همۀ نوشته های مقدّس را به خودمان همانند می کردم، که آن بتواند برای سودمندی و یادگیری ما باشد.
۲۴ از این رو من به آنها سخن گفته، گفتم: بشنوید شما سخنان پیامبر را، شما که بازمانده ای از خاندان اسرائیل هستید، شاخه ای که جدا شده است؛ بشنوید شما سخنان پیامبر را، که بر همۀ خاندان اسرائیل نوشته شده بود، و آنها را به خودتان همانند کنید، که شما بتوانید مانند برادرانتان آنانی که از آنها جدا شده اید، امید داشته باشید؛ زیرا به این شیوه پیامبر نوشته است.

----------
/study/scriptures/bofm/1-ne/20
فصل ۲۰
سَروَر هدف هایش را به اسرائیل آشکار می کند — اسرائیل در کورۀ رنج برگزیده شده است واز بابل بیرون خواهد رفت — مقایسه با اشعیا ۴۸. نزدیک به ۵۸۸–۵۷۰ پیش از میلاد.
۱ بگوش دل بپذیرید و بشنوید این را، ای خاندان یعقوب، که بنامِ اسرائیل خوانده می شوید، و بیرون از آب های یهودا پیش آمده اید، یعنی بیرون از آب های تعمید، که بنام سَروَر سوگند یاد می کنید و از خدای اسرائیل یاد می کنید، با این حال آنها نه در راستی نه در پرهیزکاری سوگند یاد می کنند.
۲ با این وجود، آنها خود را از شهر مقدّس می خوانند، ولی خود بر خدای اسرائیل تکیه نمی کنند، که سَروَر سپاهیان است؛ آری، سَروَر سپاهیان نام او است.
۳ بنگرید، من چیزهای پیشین را از آغاز اعلام نموده ام؛ و آنها از دهان من بیرون آمده پیش رفتند و من آنها را نشان دادم. من آنها را ناگهان نشان دادم.
۴ و من این را انجام دادم برای اینکه می دانستم که تو سرسخت هستی، و گردن تو تار و پودی آهنین است، و پیشانی تو بِرنجین.
۵ و من حتّی از آغاز به تو اعلام نموده ام؛ پیش از اینکه چنین بُگذرد من آنها را به تو نشان دادم؛ و من آنها را به تو نشان دادم از ترس اینکه مبادا تو بگویی — بُتِ من آنها را انجام داده است و نگارۀ تراشیده شدۀ من و نگارۀ ریخته شدۀ من آنها را فرمان داده است.
۶ تو همۀ این را دیده ای و شنیده ای؛ و آیا تو آنها را اعلام نخواهی نمود؟ و اینکه من به تو چیزهای نویی را از این زمان، حتّی چیزهای مخفی را، نشان داده ام و تو آنها را نمی دانستی.
۷ آنها اکنون آفریده شده اند و نه از آغاز، حتّی پیش از آن روز هنگامی که تو آنها را نشنیدی آنها بر تو اعلام شدند، مبادا تو بگویی — بنگر من اینها را می دانستم.
۸ آری، و تو نشنیدی؛ آری، تو ندانستی؛ آری، از آن زمان گوش تو باز نبود؛ زیرا من می دانستم تو خیلی خیانت کارانه عمل خواهی کرد، و از رَحِم مادر، سرپیچی کننده خوانده شدی.
۹ با این وجود، برای خاطرِ نامم خشم خود را به تأخیر خواهم انداخت، و برای ستایش خودم از تو پرهیز خواهم کرد که از تو جدا نشوم.
۱۰ زیرا، بنگر، من تو را تصفیه کرده ام، من تو را در کورۀ رنج برگزیده ام.
۱۱ برای خاطر خودم، آری، برای خاطر خودم این را انجام خواهم داد، زیرا من روا نخواهم داشت نام من ناپاک گردد، و من شُکوه خود را به دیگری نخواهم داد.
۱۲ مرا بگوش دل بپذیر، ای یعقوب و فرا خوانده شدۀ من اسرائیل، زیرا من او هستم؛ من نخستین هستم و من آخرین نیز هستم.
۱۳ دست من بنیاد زمین را نیز نهاده است و دست راستم آسمان ها را گسترانیده است. من آنها را فرا می خوانم و آنها با هم برپا می ایستند.
۱۴ همۀ شما، گرد هم آیید و بشنوید؛ چه کسی در میان آنها این چیزها را بر آنها اعلام نموده است؟ سَروَر به او مِهر ورزیده است؛ آری، و او سخنش را که بدست آنها اعلام نموده است برآورده خواهد کرد؛ و او بر بابل کاری بر پایۀ خوشنودیش خواهد کرد و بازوی او بر کلدانیان خواهد آمد.
۱۵ همچنین، سَروَر می گوید: من سَروَر، آری، من سخن گفته ام؛ آری، من او را فرا خوانده ام تا اعلام کند من او را آورده ام، و او راه خود را پیشرفت خواهد داد.
۱۶ بیایید نزدیک به نزد من؛ من در نهان سخن نگفته ام؛ از شروع، از زمانی که این اعلام شد من سخن گفته ام؛ و سَروَر خدا و روح او مرا فرستاده اند.
۱۷ و بدین گونه سَروَر، بازخریدار تو، قدّوس اسرائیل، می گوید؛ من او را فرستاده ام، خدای تو سَروَر این را انجام داده است که به تو بیاموزد تا بهره بری، که تو را در راهی که تو می بایستی بروی هدایت کند.
۱۸ ای کاش که تو فرمان های مرا بگوش دل پذیرفته بودی — آنگاه آرامش تو همچون رودی می بود، و پرهیزکاری تو همچون موج های دریا.
۱۹ نوادگان تو همچون شن ها می بودند؛ زادگان اندرون تو مانند سنگریزهای آن؛ نه نام او بُریده می شد نه در برابرم نابود می شد.
۲۰ از بابل بیرون روید شما، از کلدانیان بُگریزید شما، با سرود خواندن اعلام کنید شما، این را بگویید، تا پایان زمین داد بزنید؛ بگویید: سَروَر خدمتگزارش یعقوب را بازخرید کرده است.
۲۱ و آنها تشنه نشدند؛ او آنها را در صحراها هدایت کرد؛ او آب ها را واداشت تا برای آنها از صخره به بیرون جاری شوند؛ او صخره را نیز شکافت و آب ها به بیرون جاری شدند.
۲۲ و سَروَر می گوید با وجودی که او همۀ این و همچنین بزرگتر از این را انجام داده است هیچ آرامشی بر نابکاران نیست.

----------
/study/scriptures/bofm/1-ne/21
فصل ۲۱
مسیح نوری به غیریهودیان خواهد بود و زندانیان را آزاد خواهد کرد — اسرائیل با قدرت در روزهای آخر گرد هم آورده خواهد شد — پادشاهان پدرخوانده های آنها خواهند بود — مقایسه با اشعیا ۴۹. نزدیک به ۵۸۸–۵۷۰ پیش از میلاد.
۱ و دوباره: بگوش دل بپذیرید ای شما خاندان اسرائیل، همۀ شما که به سبب نابکاری های پیشوایانِ مردم من جدا شده اید و بیرون رانده شده اید؛ آری، همۀ شما که جدا شده اید، که به دوردست ها پراکنده شده اید، که از مردم من هستید، ای خاندان اسرائیل. گوش دهید، به من، ای جزیره ها، و شما ای مردم دوردست ها؛ سَروَر مرا از رَحِم مادر فرا خوانده است؛ از اندرون مادرم او نام من را بیان کرده است.
۲ و او دهان مرا مانند شمشیری تیز ساخته است؛ در سایۀ دستش او مرا پنهان کرده است و مرا تیری برّاق ساخته است؛ در ترکشِ خود مرا پنهان کرده است؛
۳ و به من گفت: تو خدمتگزار من هستی، ای اسرائیل، که در او من ستایش خواهم شد.
۴ آنگاه من گفتم، من در بیهودگی کار کرده ام، نیرویم را به پوچی و در بیهودگی بکار برده ام؛ بدرستی داوری من با سَروَر و کار من با خدایم است.
۵ و اینک، سَروَر — آنکه مرا از رَحِم مادر شکل داد که خدمتگزارش باشم می گوید، تا یعقوب را به نزد او بازآورم — اگر چه اسرائیل گرد هم نیامده، با این حال من در چشمان سَروَر شکوهمند خواهم بود و خدای من نیروی من خواهد بود.
۶ و او گفت: این کارِ کمی است که تو خدمتگزار من شوی تا طایفه های یعقوب را برخیزانی و حفظ شدگان اسرائیل را بازآوری. من تو را همچنین چون نوری به غیریهودیان خواهم داد، که تو بتوانی رستگاری من بر کرانه های زمین باشی.
۷ بدین گونه سَروَر، بازخریدارِ اسرائیل، قدّوسِ او، به کسی که آدمی او را خوار می شمارد، به او که ملّت ها از او بیزارند، به خدمتگزار فرمانروایان، می گوید: به سبب سَروَر که وفادار است، پادشاهان خواهند دید و برپا خواهند خاست، شاهزاده ها نیز پرستش خواهند کرد.
۸ بدین گونه سَروَر می گوید: در زمانی پسندیده، من شما را شنیده ام ای جزیره های دریا، و در روز نجات به تو کمک کرده ام؛ و تو را حفظ خواهم کرد و خدمتگزارم را همچون پیمانی به مردم به تو می دهم، تا زمین را برپا کنی، تا سبب شوی میراث های ویرانه را به ارث برند؛
۹ که تو بتوانی به زندانیان بگویی: پیش روید؛ به آنهایی که در تاریکی نشسته اند خود را نشان دهید. آنها در کنارۀ راه ها خواهند چرید، و چراگاه هایشان در همۀ جاهای بلند خواهد بود.
۱۰ آنها نه گرسنه خواهند شد نه تشنه، نه گرما آنها را خواهد زد نه خورشید؛ زیرا او که بر آنها رحمت داشته است آنها را هدایت خواهد کرد، حتّی به کنار چشمه های آب آنها را راهنمایی خواهد کرد.
۱۱ و من همۀ کوه هایم را یک راه خواهم ساخت، و بزرگراه هایم بلند مرتبه خواهند بود.
۱۲ و آنگاه، ای اسرائیل، بنگر، اینها از دور؛ و از نزدیک، اینها از شمال و از غرب؛ و اینها از سرزمین سینیم خواهند آمد.
۱۳ بخوانید، ای آسمان ها؛ و شادباش، ای زمین؛ زیرا پاهای کسانی که در شرق هستند پابرجا خواهد شد؛ و سرود بخوانید ای کوه ها؛ زیرا آنها دیگر ضربه نخواهند خورد؛ زیرا سَروَر به مردمش آسودگی داده است و بر رنج کشیدگانش رحمت خواهد داشت.
۱۴ ولی بنگرید، صهیون گفته است: سَروَر مرا ترک کرده است و سَروَر من فراموشم کرده است — ولی او نشان خواهد داد که او چنین نکرده است.
۱۵ زیرا آیا یک زن می تواند بچۀ شیرخواره اش را فراموش کند که بر پسرِ از رَحِم خودش دلسوزی نکند؟ آری، آنها شاید فراموش کنند، با این حال من تو را فراموش نخواهم کرد، ای خاندان اسرائیل.
۱۶ بنگرید، من تو را بر کف دست هایم نقش کرده ام؛ دیوارهای تو پیوسته در برابر من هستند.
۱۷ فرزندان تو علیه نابود کنندگان تو شتاب می کنند؛ و آنهایی که تو را ویران کردند از تو بیرون خواهند رفت.
۱۸ چشمهای خود را به دور و بر بلند کن و بنگر؛ همۀ اینها خود گرد هم آمده اند، و آنها نزد تو می آیند. و به هستی خودم، سَروَر می گوید، تو بدرستی همۀ آنها را بر خود بپوشان، همچون یک زیور، و آنها را همچون یک عروس بر خود ببند.
۱۹ زیرا جاهای تباه شدۀ تو و ویران تو، و سرزمین نابودی تو، حتّی اینک به دلیل ساکنانش بیش از اندازه باریک خواهد شد؛ و آنهایی که تو را فرو دادند دور خواهند بود.
۲۰ فرزندانی که تو خواهی داشت، پس از اینکه تو نخستین را از دست دادی، دوباره در گوشهایت خواهند گفت: اینجا بیش از اندازه برای من تنگ است؛ جایی به من بده که بتوانم ساکن شوم.
۲۱ آنگاه تو در دلت می گویی: چه کسی اینها را برایم زاده است، با دیدن اینکه من فرزندانم را از دست داده ام، و نازا، یک اسیر، و به این سو و آن سو کشانده شده ام؟ و چه کسی اینها را بزرگ کرده است؟ بنگرید، من در تنهایی رها شده بودم؛ اینها، کجا بوده اند؟
۲۲ بدین گونه سَروَر خدا می گوید: بنگرید، من دست خود را بسوی غیریهودیان دراز خواهم کرد، و پرچمم را بر مردم بر خواهم افراشت؛ و آنها پسران تو را در آغوش خود خواهند آورد، و دختران تو بر شانه های آنها بُرده خواهند شد.
۲۳ و پادشاهان پدرخوانده های تو خواهند بود، و شهبانوهای آنها دایه های تو؛ آنها با رخسارشان رو به زمین سر فرود خواهند آورد، و خاک پاهای تو را لیس خواهند زد؛ و تو خواهی دانست که من سَروَر هستم؛ زیرا آنها شرمسار نخواهند بود که منتظر من هستند.
۲۴ زیرا آیا غنیمت از توانا گرفته می شود، یا اسیران قانونی رهایی خواهند یافت؟
۲۵ ولی بدین گونه سَروَر می گوید، حتّی اسیرانِ آن توانا از او گرفته خواهند شد، و غنیمت آن هراس انگیز رهایی خواهد یافت؛ زیرا من با او که با تو ستیز کند ستیز خواهم کرد، و من فرزندان تو را نجات خواهم داد.
۲۶ و من به آنهایی که به تو ستم کنند گوشت خودشان را خواهم خورانید؛ آنها با خون خودشان چون شرابی شیرین مست خواهند شد؛ و همۀ بشریّت خواهند دانست که من، سَروَر، مُنجی تو و بازخریدار تو، یگانه توانای یعقوب هستم.

----------
/study/scriptures/bofm/1-ne/22
فصل ۲۲
اسرائیل بر روی همۀ زمین پراکنده خواهد شد — غیریهودیان اسرائیل را در روزهای آخر با آن مژده پرستاری خواهند کرد و پرورش خواهند داد — اسرائیل گرد آورده خواهد شد و نجات خواهد یافت، و نابکاران همچون پوشال خواهند سوخت — پادشاهی اهریمن نابود خواهد شد، و شیطان به بند کشیده خواهد شد. نزدیک به ۵۸۸–۵۷۰ پیش از میلاد.
۱ و اینک چنین گذشت پس از اینکه من، نیفای، این چیزهایی که بر ورقه های برنجی کنده کاری شده بودند را خوانده بودم، برادرانم بر من آمده و به من گفتند: معنی این چیزهایی که تو خوانده ای چیست؟ بنگر، آیا آنها باید برپایۀ چیزهایی که روحی هستند فهمیده شوند، که برپایۀ روح و نه جسم رُخ خواهند داد؟
۲ و من، نیفای، به آنها گفتم: بنگرید آنها با ندای روح مقدّس بر پیامبر پدیدار شدند؛ زیرا با روح مقدّس همۀ چیزها بر پیامبران آشکار می شوند، که برپایۀ جسم بر فرزندان آدمی خواهد آمد.
۳ از این رو، چیزهایی که من خوانده ام چیزهایی در رابطه با چیزهای هم جسمی و هم روحی هستند؛ زیرا به نظر می رسد که خاندان اسرائیل، دیر یا زود، بر همۀ روی زمین، و نیز در میان همۀ ملّت ها، پراکنده خواهند شد.
۴ و بنگرید، بسیاری هستند که پیشاپیش از کسانی که در اورشلیم هستند بی خبرند. آری، بخش بیشتری از همۀ طایفه ها به بیرون هدایت شده اند؛ و آنها بر جزیره های دریا به این سو و آن سو پراکنده شده اند؛ و کجا هستند آنها، هیچیک از ما نمی دانیم، جز اینکه می دانیم که آنها به بیرون هدایت شده اند.
۵ و از آنجایی که آنها به بیرون هدایت شده اند، این چیزها دربارۀ آنها نبوّت شده است، و نیز دربارۀ همۀ کسانی که از این پس، به سبب قدّوس اسرائیل، پراکنده و از هم پاشیده خواهند شد؛ زیرا علیه او آنها دل هایشان را سخت خواهند کرد؛ از این رو، آنها در میان همۀ ملّت ها پراکنده و از سوی همۀ آدمیان مورد بیزاری قرار خواهند گرفت.
۶ با این وجود، پس از اینکه بدست غیریهودیان پرستاری شوند، و سَروَر دست خود را به غیریهودیان دراز کند و آنها را همچون پرچمی بالا بَرد، و فرزندانشان در آغوش آنها بُرده شوند، و دختران آنان بر شانه های آنها بُرده شوند، بنگرید این چیزها که از آن سخن گفته می شود جسمی هستند؛ زیرا پیمان های سَروَر با پدرانمان بدین گونه هستند؛ و منظور آن ما هستیم در روزگاری که می آید، و نیز همۀ برادرانمان که از خاندان اسرائیل هستند.
۷ و این به این معنی است که زمانی می آید پس از اینکه همۀ خاندان اسرائیل پراکنده و از هم پاشیده شوند، اینکه سَروَر خدا ملّت توانایی را در میان غیریهودیان برمی خیزاند، آری، حتّی بر روی این سرزمین؛ و بدست آنها نوادگان ما پراکنده خواهند شد.
۸ و پس از اینکه نوادگان ما پراکنده شوند سَروَر خدا به انجام کاری شگفت انگیز در میان غیریهودیان خواهد پرداخت، که برای نوادگان ما از ارزش بزرگی برخوردار خواهد بود؛ از این رو، این به پرورش یافتنشان بدست غیریهودیان و در آغوش آنها و بر شانه های آنها بُرده شدنشان همانند شده است.
۹ و برای غیریهودیان نیز ارزش خواهد داشت؛ و نه تنها برای غیریهودیان بلکه برای همۀ خاندان اسرائیل، بر آشکار کردن پیمان های پدر آسمانی بر ابراهیم، گفتا: در نوادگان تو همۀ اقوام زمین برکت خواهند یافت.
۱۰ و من می خواهم، برادرانم، که شما بدانید که همۀ اقوام زمین نمی توانند برکت یابند مگر او بازویش را در چشمان ملّت ها نشان دهد.
۱۱ از این رو، سَروَر خدا به نشان دادن بازویش در چشمان همۀ ملّت ها خواهد پرداخت، در برآوردن پیمان هایش و مژده اش بر کسانی که از خاندان اسرائیل هستند.
۱۲ از این رو، او آنها را دوباره از اسارت بیرون خواهد آورد و آنها در سرزمین میراثیشان گرد هم آورده خواهند شد؛ و آنها از تیرگی و تاریکی بیرون آورده خواهند شد؛ و آنها خواهند دانست که سَروَر مُنجی آنها و بازخریدار آنها، یگانه توانای اسرائیل است.
۱۳ و خون آن کلیسای بزرگ و پلید، که روسپی همۀ زمین است، بر سر خود آنها بر خواهد گشت؛ زیرا آنها در میان خودشان جنگ خواهند کرد، و شمشیرِ دست خودشان بر سرهای خودشان فرود خواهد آمد، و آنها با خون خودشان مست خواهند شد.
۱۴ و هر ملّتی که علیه تو بجنگد، ای خاندان اسرائیل، یکی بر علیه دیگری خواهد شد، و آنها به چاهی که آنها برای به دام انداختن مردمِ سَروَر کندند خواهند افتاد. و همۀ آنهایی که علیه صهیون جنگ کنند نابود خواهند شد، و آن روسپی بزرگ، که راه های راست سَروَر را مُنحرف کرده است، آری، آن کلیسای بزرگ و پلید، بر خاک فرو خواهد افتاد و عظیم خواهد بود فرو افتادن آن.
۱۵ زیرا بنگرید، پیامبر می گوید، آن زمان به سرعت می آید که شیطان دیگر قدرتی بر دل های فرزندان آدمی نداشته باشد؛ زیرا آن روز به زودی می آید که همۀ مغرورانان و آنهایی که نابکارانه کار می کنند همچون پوشال شوند؛ و آن روز می آید که آنها باید بسوزند.
۱۶ زیرا آن زمان به زودی می آید که کمال غضب خدا بر همۀ فرزندان آدمی برون ریخته خواهد شد؛ زیرا او روا نخواهد داشت که نابکاران پرهیزکاران را نابود کنند.
۱۷ از این رو، او پرهیزکاران را با قدرتش حفظ خواهد کرد، حتّی اگر چنین شود که کمال غضبش بیاید، و پرهیزکاران حفظ شوند، حتّی به نابودی دشمنانشان با آتش. از این رو، پرهیزکاران نیازی ندارند بترسند؛ زیرا بدین گونه پیامبر می گوید، آنها نجات خواهند یافت، حتّی اگر با آتش چنین شود.
۱۸ بنگرید، برادرانم، من به شما می گویم، که این چیزها به زودی می آید؛ آری، حتّی خون، و آتش، و بخاری از دود می آید؛ و ناگزیر باید بر روی این زمین بیاید؛ و بر آدمیان برپایۀ جسم می آید اگر چنین باشد که آنها دل هایشان را علیه قُدّوس اسرائیل سخت کنند.
۱۹ زیرا بنگرید، پرهیزکاران هلاک نخواهند شد؛ زیرا بدرستی آن زمان می آید که همۀ آنهایی که علیه صهیون می جنگند بُریده خواهند شد.
۲۰ و سَروَر بدرستی راهی برای مردمش آماده خواهد کرد، به برآورده ساختن سخنانی که موسی گفت، گفتا: پیامبری را خدایتان سَروَر بر شما بر خواهد انگیخت، مانند من؛ او را شما در همۀ چیزها هر آنچه که او به شما خواهد گفت بشنوید. و چنین خواهد گذشت که همۀ کسانی که آن پیامبر را نشنوند از میان مردم بُریده خواهند شد.
۲۱ و اینک، من، نیفای، بر شما اعلام می نمایم، که این پیامبری که موسی از آن سخن گفت قدّوس اسرائیل است؛ از این رو، او در پرهیزکاری داوری خواهد کرد.
۲۲ و پرهیزکاران نیازی ندارند بترسند، زیرا آنها کسانی هستند که تباه نخواهند شد. ولی این پادشاهیِ اهریمن است، که در میان فرزندان آدمی ساخته خواهد شد، پادشاهی که در میان آنهایی که در جسم هستند برپا می شود —
۲۳ زیرا آن زمان به سرعت خواهد آمد که همۀ کلیساهایی که برای سود اندوزی ساخته شده اند، و همۀ کسانی که برای به دست آوردن قدرت بر جسم ها ساخته شده اند، و کسانی که برای سرشناس شدن در چشمان جهان ساخته شده اند، و کسانی که به دنبال هوس های جسم و چیزهای جهان، و انجام همه گونه نابکاری هستند؛ آری، خلاصه، همۀ کسانی که عضو پادشاهی اهریمن هستند آنهایی هستند که نیاز دارند بترسند، و بلرزند، و تکان بخورند؛ آنها کسانی هستند که به خاک پایین آورده می شوند؛ آنها کسانی هستند که همچون پوشال سوزانده می شوند؛ و این برپایۀ سخنان پیامبر است.
۲۴ و آن زمان به سرعت می آید که پرهیزکاران همچون گوساله های آغُل هدایت شوند، و قدوّس اسرائیل در اقتدار، و توان، و قدرت، و شکوهی بزرگ فرمانروایی کند.
۲۵ و او فرزندانش را از چهار گوشۀ زمین گرد هم خواهد آورد؛ و او گوسفندانش را می شمارد، و آنها او را می شناسند؛ و یک آغل و یک شبان خواهد بود؛ و او گوسفندانش را خوراک خواهد داد، و در او آنها چراگاه خواهند یافت.
۲۶ و به سبب پرهیزکاری مردم او، شیطان هیچ قدرتی ندارد؛ از این رو، او نمی تواند برای مدّت سال های بسیاری از بند رها باشد؛ زیرا هیچ قدرتی بر دل های مردم ندارد، زیرا آنها در پرهیزکاری به سر می برند، و قدّوس اسرائیل فرمانروایی می کند.
۲۷ و اینک بنگرید، من، نیفای، به شما می گویم که همۀ این چیزها برپایۀ جسم می آید.
۲۸ ولی، بنگرید، همۀ ملّت ها، اقوام، زبان ها، و مردم در قدّوس اسرائیل اگر چنین شود که آنها توبه کنند در امنیّت به سر خواهند بُرد.
۲۹ و اینک من، نیفای، پایان می دهم؛ زیرا من اکنون جرأت سخن گفتن بیشتر دربارۀ این چیزها را ندارم.
۳۰ از این رو، برادرانم، من می خواهم شما دریابید که چیزهایی که بر این ورقه های برنجی نوشته شده اند راست هستند؛ و آنها گواهی می دهند که آدمی باید مُطیع فرمان های خدا باشد.
۳۱ از این رو، شما نیازی ندارید گمان کنید که من و پدرم تنها کسانی هستیم که گواهی داده ایم و آنها را آموزش نیز داده ایم. از این رو، اگر شما مُطیع این فرمان ها باشید، و تا به پایان پایداری کنید، شما در روز آخر نجات خواهید یافت. و بدین گونه است. آمین.

----------
/study/scriptures/bofm/2-ne/1
دوّمین کتاب نیفای
سرگذشت مرگ لیحای. برادران نیفای علیه او شورش می کنند. سَروَر به نیفای هشدار می دهد تا راهی بیابان شود. سفرهایش در بیابان، و ادامۀ آن.
فصل ۱
لیحای در مورد یک سرزمین آزادی نبوّت می کند — نوادگان او پراکنده و ضربه خواهند خورد اگر آنها قدّوس اسرائیل را رد کنند — او پسرانش را نصیحت می کند تا زِرِه پرهیزکاری بر تن کنند. نزدیک به ۵۸۸–۵۷۰ پیش از میلاد.
۱ و اینک چنین گذشت که پس از اینکه من، نیفای، به آموزش برادرانم پایان دادم، پدرمان، لیحای، نیز با آنها سخنان بسیاری گفت، و برای آنها شرح داد، چه کارهای بزرگی سَروَر در بیرون آوردن آنها از سرزمین اورشلیم برای آنها انجام داده است.
۲ و او دربارۀ شورش هایشان روی آبها، و رحمت های خدا در امان دادن جان هایشان، که در دریا فرو برده نشدند، با آنها سخن گفت.
۳ و او دربارۀ سرزمین موعود، که آنها به دست آورده بودند، نیز با آنها سخن گفت — چه مهربان بوده سَروَر در هشدار دادن به ما که از سرزمین اورشلیم به بیرون بگریزیم.
۴ زیرا، او گفت، بنگرید، من رؤیایی دیده ام، که در آن من می دانم که اورشلیم نابود شده است؛ و اگر ما در اورشلیم مانده بودیم ما نیز هلاک می شدیم.
۵ ولی، او گفت، با وجود رنج هایمان، ما یک سرزمین موعود به دست آورده ایم، سرزمینی که برگزیده ای برتر از همۀ سرزمین های دیگر است؛ سرزمینی که سَروَر خدا با من پیمان بسته است تا سرزمینی برای میراث نوادگانم باشد. آری، سَروَر این سرزمین را با من، و با فرزندانم، و نیز با همۀ کسانی که با دست سَروَر از کشورهای دیگر به بیرون هدایت خواهند شد، برای همیشه پیمان بسته است.
۶ از این رو، من، لیحای، برپایۀ تأثیر روح مقدّس که در من است نبوّت می کنم، که هیچ کسی به این سرزمین نخواهد آمد مگر اینکه با دست سَروَر آورده شود.
۷ از این رو، این سرزمین به آن کسی که او خواهد آورد تخصیص داده می شود. و اگر چنین شود که آنها برپایۀ فرمان هایی که او داده است به او خدمت کنند، یک سرزمین آزادی برای آنها خواهد بود؛ از این رو، آنها هرگز پایین به اسارت آورده نخواهند شد؛ اگر چنین شود، این به سبب نابکاری خواهد بود؛ زیرا اگر نابکاری فراوان شود سرزمین به خاطر آنها نفرین خواهد شد، ولی برای پرهیزکاران برای همیشه برکت خواهد یافت.
۸ و بنگرید، این خِرَدمندانه است که این سرزمین هنوز هم از شناخت ملّت های دیگر نگه داشته شود؛ زیرا بنگرید، ملّت های بسیاری سرزمین را پُر می کنند که جایی برای میراثی نمی مانَد.
۹ از این رو، من، لیحای، وعده ای به دست آورده ام، که تا جایی که کسانی که سَروَر خدا از سرزمین اورشلیم بیرون خواهد آورد فرمان هایش را نگه دارند، آنها بر روی این سرزمین کامروا خواهند شد؛ و از همۀ ملّت های دیگر محافظت خواهند شد، که آنها بتوانند این سرزمین را برای خود تصرّف کنند. و اگر چنین شود که فرمان های او را نگه دارند آنها بر روی این سرزمین برکت خواهند یافت، و نه هیچ کسی خواهد بود تا آنان را اذیّت کند، نه سرزمین میراثیشان را بگیرد و آنها برای همیشه در امنیّت به سر خواهند بُرد.
۱۰ ولی بنگرید، هنگامی که آن زمان بیاید که آنها در بی ایمانی فرو روند، پس از اینکه آنها برکاتی به این بزرگی از دست سَروَر دریافت کرده اند — دانشی از آفرینش زمین، و همۀ آدمیان داشته، کارهای بزرگ و شگفت انگیز سَروَر از آفرینش جهان را دانسته؛ قدرت داده شده داشته تا همۀ چیزها را از راه ایمان انجام دهند؛ همۀ فرمان ها را از آغاز داشته، و با نیکی بیکران او به این سرزمین موعودِ ارزشمند آورده شده — بنگرید، من می گویم، اگر آن روز بیاید که آنها قدّوس اسرائیل، مسیح راستین، بازخریدارشان و خدایشان را رد کنند، بنگرید، داوری های او که دادگرانه است بر آنها قرار خواهد گرفت.
۱۱ آری، او ملّت های دیگر را بر آنها خواهد آورد، و به آنان قدرت خواهد داد؛ و از آنها سرزمین های تصرّفی آنها را بر خواهد گرفت، و او آنها را وا خواهد داشت تا پراکنده شده و ضربه بخورند.
۱۲ آری، همچنان که از نسلی به نسلی می گذرد خون ریزی ها، و برخوردهای بزرگی در میان آنها خواهد شد؛ از این رو، پسرانم، من می خواهم که شما به یاد آورید؛ آری، من می خواهم که شما سخنانم را بگوشِ دل بپذیرید.
۱۳ ای کاش شما بیدار می شدید؛ از خوابی عمیق، آری، یعنی از خواب دوزخ، بیدار می شدید، و زنجیرهای وحشتناکی را که شما با آن در بند هستید می تکاندید، که زنجیرهایی هستند که فرزندان آدمیان را به بند می کشند، که آنها پایین به اسارت به خلیج جاویدان بدبختی و تیره روزی بُرده می شوند.
۱۴ بیدار شوید! و از خاک برخیزید، و سخنان پدری لرزان را بشنوید، که شما بزودی اندامش را در گوری سرد و خاموش، که از آن هیچ مسافری نمی تواند باز گردد خواهید گذاشت؛ چند روز بیشتر و من به راهِ همۀ زمینیان می روم.
۱۵ ولی بنگرید، سَروَر روان مرا از دوزخ بازخرید کرده است؛ من شکوه او را دیده ام، و من در آغوش مهرش تا ابد فرا گرفته شده ام.
۱۶ و من خواستارم که شما پای بندی به اساس نامه ها و دستورات سَروَر را به یاد آورید؛ بنگرید، این دلواپسی روان من از آغاز بوده است.
۱۷ دلم گاه به گاه از اندوه افسرده شده است، زیرا من ترسیده ام، مبادا برای سخت دلی هایتان خدایتان سَروَر در کمال غضب بر شما آید، که شما برای همیشه بُریده و نابود شوید.
۱۸ یا، که برای مدّت چندین نسل نفرینی بر شما آید، و با شمشیر، و با قحطی با شما برخورد شود، و پلید شوید، و برپایۀ خواست و اسارت اهریمن هدایت شوید.
۱۹ ای کاش پسرانم، که این چیزها نتوانند بر شما بیایند، بلکه شما بتوانید مردمی برگزیده و مورد لطف سَروَر باشید. ولی بنگرید، باشد که خواست او انجام شود؛ زیرا راه های او برای همیشه پرهیزکاری است.
۲۰ و او گفته است: تا جایی که فرمان های مرا نگاه دارید شما در سرزمین کامروا خواهید شد؛ ولی تا جایی که فرمان های مرا نگه ندارید شما از پیشگاه من بُریده خواهید شد.
۲۱ و اینک ای کاش روانم می توانست در شما شادی داشته باشد، ای کاش دلم می توانست این جهان را با خوشحالی به سبب شما تَرک کند، ای کاش می توانستم که با غم و اندوه پایین به گور نروم، از خاک برخیزید پسرانم، و مرد باشید و در همۀ چیزها یک فکر و یک دل و مصمّم و متحّد که پایین به اسارت در نیایید؛
۲۲ که نکند با نفرینی دردناک نفرین شوید؛ و نیز اینکه نکند ناخوشنودی خدای دادگر را تا به نابودی، آری، نابودی جاویدان هم روان و هم بدن بر خود بیاورید.
۲۳ بیدار شوید، پسرانم؛ زِرِۀ پرهیزکاری را بر تن کنید. زنجیرهایی را که با آنها در بندید بتکانید، و از گمنامی بیرون آیید و از خاک برخیزید.
۲۴ دیگر علیه برادرتان، که دیدگاه هایش شکوهمند بوده اند، و کسی که فرمان ها را از زمانی که ما اورشلیم را تَرک کردیم نگه داشته است، و کسی که در آوردن ما به سرزمین موعود، ابزاری در دست خدا بوده است، شورش نکنید؛ زیرا اگر برای او نبود، ما از گرسنگی در بیابان هلاک شده بودیم؛ با این وجود، شما بر آن شُدید تا جانش را بگیرید؛ آری، و او به سبب شما اندوه زیادی را تحمّل کرده است.
۲۵ و من به سبب شما بی اندازه می ترسم و می لرزم، مبادا او دوباره رنج بَرد؛ زیرا ببینید، شما او را متهّم کرده اید که به دنبال قدرت و داشتن اختیار بر شما بوده است؛ ولی من می دانم که او نه به دنبال قدرت نه به دنبال داشتن اختیار بر شما بوده است، بلکه او به دنبال شکوه خدا، و بهروزی جاویدان خود شما بوده است.
۲۶ و شما غُرولند کرده اید برای اینکه او با شما بی پرده سخن گفته است. شما می گویید که او تُندی بکار برده است؛ شما می گویید که او بر شما خشم گرفته بوده است؛ ولی بنگرید، تُندی اش تُندی قدرت سخن خداست، که در او بوده؛ و این را که شما خشم می خوانید حقیقت بوده، برپایۀ آنچه در خدا است، که او نمی توانست ساکت مانده، دلیرانه نابکاری هایتان را پدیدار می کرد.
۲۷ و ناگزیر باید که قدرت خدا با او باشد، حتّی تا به فرمان دادن به شما که باید فرمان برید. ولی بنگرید، این او نبود، بلکه این روح سَروَر بود که در او بود، که دهانش را به سخن گفتن باز کرد که او نمی توانست آن را ببندد.
۲۸ و اینک پسرم، لامان، و همچنین لموئیل و سام، و همچنین پسرانم که پسران اسماعیل هستید، بنگرید، اگر شما به ندای نیفای گوش دل دهید هلاک نخواهید شد. و اگر شما او را بگوش دل بپذیرید من برای شما برکتی، آری، یعنی نخستین برکتم را می گذارم.
۲۹ ولی اگر شما او را بگوش دل نپذیرید من نخستین برکتم، آری، حتّی برکت خودم را بر می دارم؛ و آن بر او قرار خواهد گرفت.
۳۰ و اینک، زورام، من با تو سخن می گویم: بنگر، تو خدمتگزار لابان هستی؛ با این وجود، تو از سرزمین اورشلیم بیرون آورده شده ای و من می دانم که تو برای همیشه یک دوست راستین برای پسرم، نیفای، هستی.
۳۱ از این رو، چون تو با ایمان بوده ای نوادگان تو با نوادگان او برکت خواهند یافت، که آنها برای مدّت درازی بر روی این سرزمین در کامروایی بسر خواهند بُرد، و هیچ چیز مگر نابکاری در میان آنها کامروایی آنها را بر روی این سرزمین برای همیشه آسیب یا برهم نخواهد زد.
۳۲ از این رو، اگر شما فرمان های سَروَر را نگاه دارید، سَروَر این سرزمین را برای امنیّت نوادگان تو با نوادگان پسرم تخصیص داده است.

----------
/study/scriptures/bofm/2-ne/2
فصل ۲
بازخرید شدن از راه مسیح مقدّس می آید — آزادی گزینش (اختیار) برای بودن و پیشرفت ضروری است — آدم فرو افتاد تا آدمیان بتوانند باشند — آدمیان آزادند تا آزادی و زندگی جاویدان را برگزینند. نزدیک به ۵۸۸–۵۷۰ پیش از میلاد.
۱ و اینک، یعقوب، من با تو سخن می گویم: تو نخست زادۀ من در روزهای پریشانی من در بیابان هستی. و بنگر، در کودکی تو، به سبب گستاخی برادرانت، رنج ها و اندوه زیادی را تحمّل کرده ای.
۲ با این وجود، یعقوب، نخست زادۀ من در بیابان، تو عظمت خدا را می شناسی؛ و او زجرهای تو را برای سود تو تخصیص خواهد داد.
۳ از این رو، روان تو برکت خواهد یافت، و تو با برادرت، نیفای، در امنیّت بسر خواهی برد؛ و روزهای تو در خدمت به خدایت سپری خواهد شد. از این رو، من می دانم که تو، به سبب پرهیزکاریِ بازخریدار تو، بازخرید شده ای؛ زیرا تو نگریسته ای که در کمالِ زمان او می آید تا رستگاری را بر آدمیان بیاورد.
۴ و تو شُکوه او را در جوانیِ خود دیده ای؛ از این رو، تو حتّی همچون آنانی که او در جسم خدمت خواهد کرد برکت یافته هستی؛ زیرا روح مقدّس یکسان است، دیروز، امروز، و برای همیشه. و راهِ از زمان فرو افتادن آدمی آماده شده است، و رستگاری رایگان است.
۵ و آدمیان به اندازۀ کافی یاد می گیرند تا نیکی را از پلیدی بازشناسند. و قانون به آدمیان داده شده است. و با قانون هیچ تنی بیگناه شناخته نمی شود؛ یا، با قانون آدمیان بریده می شوند. آری، با قانون جسمی آنها بُریده شدند؛ و با قانونِ روحی نیز، آنها از آنچه که نیک است بریده می شوند، و برای همیشه بدبخت می شوند.
۶ از این رو، بازخرید شدن از راه و در مسیح مقدّس می آید؛ زیرا او آکنده از فیض و راستی است.
۷ بنگرید، او خودش را به عنوان یک قربانی برای گناه پیشکش می کند، تا خواسته های قانون را پاسخ دهد، برای همۀ کسانی که دلی شکسته و روانی پشیمان دارند، و نه برای هیچ کس دیگری خواسته های قانون می تواند پاسخ داده شود.
۸ از این رو، چه بزرگ است اهمیّت آشکار کردن این چیزها به ساکنان زمین، که آنها بدانند که هیچ تنی نیست که بتواند در پیشگاه خدا ساکن شود، مگر اینکه از راه شایستگی ها، و رحمت و فیض مسیح مقدّس باشد، که جانش را برپایۀ جسم می نهد و با قدرت روح مقدّس آن را دوباره می گیرد، او نخستین بوده که برمی خیزد، تا بتواند رستاخیز مردگان را پیش آورد.
۹ از این رو، او نخستین ثمر خداست، به اندازه ای که او برای همۀ فرزندان آدمیان پادرمیانی می کند؛ و آنهایی که به او ایمان آورند نجات خواهند یافت.
۱۰ و به سبب پادرمیانی برای همه، همۀ آدمیان به نزد خدا می آیند؛ از این رو، آنها در پیشگاه او می ایستند، تا برپایۀ راستی و قداستی که در او است از سوی او داوری شوند. از این رو، خواسته های قانونی که قدّوس داده است، به وارد آوردن مجازاتی است که پیوست آن است، مجازاتی که پیوست آن است با آن خوشبختی ای که پیوست آن است دوگانه است، تا خواسته های کفّاره را پاسخگو باشد —
۱۱ زیرا ناگزیر باید، که دوگانگی در همۀ چیزها باشد. اگر چنین نباشد، نخست زاده ام در بیابان، نه پرهیزکاری می توانست رُخ دهد، نه نابکاری، نه قداست نه بدبختی، نه نیکی نه بدی. از این رو، همۀ چیزها ناگزیر باید آمیخته ای در هم می بود. از این رو، اگر یک بدن باشد ناگزیر باید همچون مُرده باقی بماند، نه زندگی نه مرگی داشته باشد، نه فسادی نه بی فسادی، نه خوشبختی نه بدبختی، نه احساس نه بی احساسی.
۱۲ از این رو، ناگزیر باید همچون چیز پوچی آفریده شده باشد؛ از این رو هیچ هدفی در سرانجام آفرینش نمی بود. از این رو، این چیز ناگزیر باید خِرَدمندی و هدف های جاویدان خدا، و نیز قدرت و رحمت و دادگری خدا را نابود می کرد.
۱۳ و اگر شما بگویید هیچ قانونی نیست، همچنین خواهید گفت هیچ گناهی نیست. اگر شما بگویید هیچ گناهی نیست، همچنین خواهید گفت هیچ پرهیزکاری نیست. و اگر هیچ پرهیزکاری نباشد هیچ خوشبختی نیست. و اگر نه پرهیزکاری باشد نه خوشبختی، نه هیچ مجازاتی خواهد بود نه هیچ بدبختی. و اگر این چیزها نباشند هیچ خدایی نیست. و اگر خدایی نباشد نه ما هستیم، نه زمین؛ زیرا هیچ آفرینشی نمی توانست بوده باشد، نه عمل کننده و نه بر آن عمل شونده ای می بود؛ از این رو، همۀ چیزها باید ناپدید می شدند.
۱۴ و اینک، پسرانم، من این چیزها را برای سودمندی و یادگیری شما می گویم؛ زیرا خدایی هست، و او همۀ چیزها، هم آسمان ها و هم زمین، و همۀ چیزهایی که در آنها هستند، هم چیزهایی که عمل می کنند و هم چیزهایی که بر آنها عمل می شود، را آفریده است.
۱۵ و برای پیش آوردن هدف های جاویدان برای سرانجام آدمی، پس از اینکه او پدر و مادر نخستین ما، و جانوران دشت و پرندگان هوا را آفرید، و خلاصه، همۀ چیزهایی که آفریده شده اند، ناگزیر باید که یک دو گانگی می بود؛ یعنی میوۀ ممنوعه در دوگانگی با درخت زندگی، یکی شیرین بوده و دیگری تلخ.
۱۶ از این رو، سَروَر خدا به آدمی عطا کرد که او برای خودش عمل کند. از این رو، آدمی نمی توانست برای خودش عمل کند مگر اینکه چنان می بود که او از سوی یکی یا دیگری فریفته شود.
۱۷ و من، لیحای، برپایۀ چیزهایی که خوانده ام، ناگزیر باید گمان کنم که یک فرشتۀ خدا، برپایۀ چیزی که نوشته شده است، از بهشت فرو افتاد؛ از این رو، از آن جایی که او بدنبال چیزی بوده که در برابر خدا پلید بود، اهریمن شد.
۱۸ و چون او از بهشت فرو افتاد، و برای همیشه بدبخت شد، او به دنبال بدبختیِ همۀ بشرّیت نیز شد. از این رو، او به حوّا گفت، آری، یعنی آن مار کهن، که اهریمن است، که پدر همۀ دروغ هاست، از این رو او گفت: از میوۀ ممنوعه میل کُن، و تو نخواهی مُرد، بلکه تو نیکی و پلیدی را شناخته، مانند خدا خواهی شد.
۱۹ و پس از اینکه آدم و حوّا از میوۀ ممنوعه میل کردند آنها از باغ عدن رانده شدند، تا زمین را کِشت کنند.
۲۰ و آنها فرزندانی آوردند؛ آری، یعنی خانوادۀ همۀ زمین را.
۲۱ و روزگار فرزندان آدمی، برپایۀ خواست خدا، دراز شد، که آنها بتوانند در حالیکه در جسم هستند توبه کنند؛ از این رو، وضعیّت آنها وضعیّت آزمایش شد، و زمان آنها، برپایۀ فرمان هایی که سَروَر خدا به فرزندان آدمی داد، طولانی شد. زیرا او فرمان داد که همۀ آدمیان باید توبه کنند؛ زیرا او به همۀ آدمیان نشان داد که آنها، به سبب سرپیچی پدر و مادرشان، گمراه شدند.
۲۲ و اینک، بنگرید، اگر آدم سرپیچی نکرده بود او فرو نمی افتاد، بلکه در باغ عدن می ماند. و همۀ چیزهایی که آفریده شده بودند در همان وضعیّتی می ماندند که پس از آفریده شدن در آن بودند؛ و آنها برای همیشه باید می ماندند، و هیچ پایانی نمی داشتند.
۲۳ و آنها هیچ فرزندی نمی داشتند؛ از این رو آنها در یک وضعیّت بیگناهی باقی می ماندند، هیچ شادی نداشته، زیرا بدبختی را نمی شناختند؛ هیچ نیکی نمی کرده، زیرا گناه را نمی شناختند.
۲۴ ولی بنگرید، همۀ چیزها در خِرَدمندی او که همۀ چیزها را می داند انجام شده اند.
۲۵ آدم فرو افتاد تا آدمیان وجود داشته باشند؛ و آدمیان هستند که بتوانند شادی داشته باشند.
۲۶ و مسیح در کمال زمان می آید که فرزندان آدمیان را از فرو افتادن بازخرید کند. و برای اینکه آنها از فرو افتادن بازخرید شده اند آنها برای همیشه آزاد شده اند، نیکی را از بدی شناخته؛ تا برای خود عمل کنند و نه بر آنها عمل شود، مگر با مجازات قانون در روز بزرگ و آخر، برپایۀ فرمان هایی که خدا داده است.
۲۷ از این رو، آدمیان برپایۀ جسم آزاد هستند؛ و همۀ چیزهایی که برای آدمی لازم هستند به آنها داده شده است. و آنها در برگزیدن آزادی و زندگی جاویدان، از راه میانجی بزرگ همۀ آدمیان، یا برگزیدن اسارت و مرگ، برپایۀ اسارت و قدرت اهریمن، آزاد هستند؛ زیرا او به دنبال این است که همۀ آدمیان مانند خودش بدبخت شوند.
۲۸ و اینک، پسرانم، من می خواهم که شما به میانجی بزرگ روی آورید، و فرمان های بزرگش را بگوش دل بپذیرید؛ و به سخنانش ایمان داشته باشید، و برپایۀ خواست روح مقدّس او، زندگی جاویدان را برگزینید.
۲۹ و مرگ جاویدان را برنگزینید، برپایۀ خواست جسم و پلیدی که در آن است، که به روح اهریمن قدرت اسیر کردن می دهد تا شما را پایین به دوزخ آورد، که او بتواند بر شما در پادشاهی خودش فرمانروایی کند.
۳۰ من این چند سخن را، در روزهای آخر آزمایشم، بر همۀ شما، پسرانم، گفته ام؛ و من بخش نیک را، برپایۀ سخنان پیامبر، برگزیده ام. و من هیچ هدف دیگری جز بهروزی ابدی روان های شما ندارم. آمین

----------
/study/scriptures/bofm/2-ne/3
فصل ۳
یوسف در مصر نیفایان را در رؤیا دید — او از جوزف اسمیت، رائی آخرین زمان نبوّت کرد؛ از موسی، که اسرائیل را رهایی می دهد؛ و از بیرون آمدن کتاب مورمون. نزدیک به ۵۸۸–۵۷۰ پیش از میلاد.
۱ و اینک من به تو سخن می گویم، یوسف، آخرین-زاده ام. تو در بیابانِ رنج هایم زاده شدی؛ آری، در روزگار بزرگترین اندوهم مادرت تو را زایید.
۲ و باشد که سَروَر این سرزمین را برای تو نیز تخصیص دهد، که ارزشمندترین سرزمین است، برای میراث تو و میراث نوادگان تو همراه با برادرانت، برای امنیّت تو برای همیشه، اگر چنین باشد که شما فرمان های قدّوس اسرائیل را نگاه دارید.
۳ و اینک، یوسف، آخرین-زاده ام، کسی که من از بیابان رنج هایم بیرون آورده ام، باشد که سَروَر تو را برای همیشه برکت دهد، زیرا نوادگان تو کاملاً نابود نخواهد شد.
۴ زیرا بنگر، تو از نسل من هستی؛ و من از نوادگان یوسفی هستم که به اسارت به مصر برده شد. و بزرگ بودند پیمان هایی که سَروَر با یوسف بست.
۵ از این رو، یوسف به راستی روزگار ما را دید. و او پیمانی از سَروَر بدست آورد، که سَروَر خدا شاخه ای پرهیزکار از نسل او بر خاندان اسرائیل برخواهد انگیخت؛ نه مسیح، بلکه شاخه ای که قرار بود شکسته شود، با این وجود، تا که پیمان های سَروَر به یاد آورده شود که مسیح بر آنها در روزگار آخر پدیدار خواهد شد، در روح قدرت، بر در آوردن آنها بیرون از تاریکی به نور — آری، بیرون از تاریکی مخفی و بیرون از اسارت به آزادی.
۶ زیرا یوسف به راستی گواهی داد، گفتا: یک رائی را خدایم سَروَر برخواهد انگیخت، که رائیِ برگزیده ای از نسلم خواهد بود.
۷ آری، یوسف به راستی گفت: بدین گونه سَروَر به من می گوید: یک رائیِ برگزیده، من از نسل تو برخواهم انگیخت؛ و او در میان نسل تو به والایی ارج نهاده خواهد شد. و بر او من فرمان خواهم داد که او کاری برای نسل تو، برادرانش انجام دهد، که ارزش بزرگی برای آنها خواهد داشت، حتّی تا به آوردن آنها به آگاهی از پیمان هایی که من با پدران تو بسته ام.
۸ و من به او فرمان خواهم داد که او هیچ کار دیگری انجام ندهد، مگر کاری که من به او فرمان دهم. و من او را در چشم خودم بزرگ خواهم داشت؛ زیرا او کار مرا انجام خواهد داد.
۹ و او مانند موسی بزرگ خواهد بود، کسی که من گفته ام بر شما برمی انگیزم، تا مردمم را رهایی دهد، ای خاندان اسرائیل.
۱۰ و موسی را من برخواهم انگیخت، تا مردم تو را به بیرون از سرزمین مصر رهایی دهد.
۱۱ ولی من یک رائی از نسل تو برخواهم انگیخت؛ و به او من قدرت خواهم داد تا سخن مرا به نوادگان کمر تو پدیدار کند — و نه تنها به پدیدار کردن سخن من، سَروَر می گوید، بلکه به متقاعد کردن آنها در مورد سخن من، که پیشاپیش به میان آنها رفته است.
۱۲ از این رو، نسل تو خواهند نوشت؛ و نسل یهودا خواهند نوشت؛ و آنچه بدست نسل تو نوشته خواهد شد، و نیز آنچه که بدست نسل یهودا نوشته خواهد شد، با همدیگر رشد خواهند کرد، بر رد کردن اصول نادرست و فرو نشاندن درگیری ها، و برپایی آرامش در میان نسل تو، و آوردن آنها به آگاهی از پدرانشان در روزگار آخر، و نیز آگاهی از پیمان های من، سَروَر می گوید.
۱۳ و او از ناتوانی بیرون آمده توانا خواهد شد، در آن روز هنگامی که کار من در میان همۀ مردمم آغاز شود، به دوباره برقرار کردن تو، ای خاندان اسرائیل، سَروَر می گوید.
۱۴ و بدین گونه یوسف نبوّت کرد، گفتا: بنگرید، آن رائی را سَروَر برکت خواهد داد؛ و آنهایی که بدنبال این هستند تا او را نابود کنند تباه خواهند شد؛ زیرا این وعده، دربارۀ نسلم، که من از سَروَر به دست آورده ام، برآورده خواهد شد. بنگرید، من از برآورده شدن این وعده مطمئن هستم.
۱۵ و نام او بنام من خوانده خواهد شد؛ و بنام پدرش. و او مانند من خواهد بود؛ زیرا این چیز، که سَروَر با دست او پدیدار خواهد کرد، با قدرتِ سَروَر مردمم را به رستگاری خواهد آورد.
۱۶ آری، بدین گونه یوسف نبوّت کرد: من از این چیز مطمئن هستم، حتّی به همان اندازه که من از وعدۀ موسی مطمئن هستم؛ زیرا سَروَر به من گفته است، من نوادگان تو را برای همیشه حفظ خواهم کرد.
۱۷ و سَروَر گفته است: من یک موسی برخواهم انگیخت؛ و من به او قدرت را در یک چوبدستی خواهم داد؛ و من داوری را به او در نوشتن خواهم داد. امّا زبانش را باز نخواهم کرد، که او زیاد سخن بگوید، زیرا من او را در سخن گفتن توانا نخواهم ساخت. ولی من قانونم را بر او خواهم نوشت، با انگشت دست خودم؛ و برای او سخنگویی قرار خواهم داد.
۱۸ و سَروَر همچنین به من گفت: من برای نسل تو یک رائی برخواهم انگیخت؛ و برای او سخنگویی قرار خواهم داد. و من، بنگر، من به او اختیار خواهم کرد که او نوشته های نسل تو را برای نسل تو بنویسد؛ و سخنگوی نسل تو آن را اعلام خواهد کرد.
۱۹ و سخنانی که او خواهد نوشت سخنانی خواهند بود که در خِرَدمندی من شایسته هستند که در میان نسل تو پیش روند. و بدینسان خواهد بود گویی نسل تو بر آنها از خاک فریاد برآورده باشند؛ زیرا من از ایمانشان آگاهم.
۲۰ و آنها از خاک فریاد خواهند کرد؛ آری، یعنی توبه بر برادرانشان را، حتّی پس از گذشتن نسل های بسیاری از آنها. و چنین خواهد گذشت که فریاد هایشان، حتّی برپایۀ سادگی گفتارشان، پیش خواهد رفت.
۲۱ به سبب ایمانشان سخنانشان از دهان من به برادرانشان که نسل تو هستند صادر خواهد شد؛ و ناتوانی گفتارشان را من در ایمانشان، در به یادآوری پیمانم که با پدران تو بستم، نیرومند خواهم ساخت.
۲۲ و اینک، بنگر، پسرم یوسف، به این شیوه، پدر نیاکانیم نبوّت کرد.
۲۳ از این رو، به سبب این پیمان برکت یافته هستی تو؛ زیرا نوادگان تو نابود نخواهد شد، زیرا آنها سخنان کتاب را بگوش دل خواهند پذیرفت.
۲۴ و یک توانایی در میان آنها برخواهد خاست، که نیکی زیادی انجام خواهد داد، هم در سخن و هم در کردار، ابزاری در دست خدا بوده، با ایمانی بی اندازه، تا شگفتی های عظیمی انجام دهد و آن چیزی را که در دید خدا بزرگ است انجام دهد، تا به بازآوری بزرگِ خاندان اسرائیل و نوادگان برادران تو.
۲۵ و اینک، تو برکت یافته هستی، یوسف، بنگر، تو خُردسالی؛ از این رو سخنان برادر خود، نیفای را بگوش دل بپذیر و بر تو آن خواهد شد حتّی برپایۀ سخنانی که گفته ام. سخنان پدرِ در حال مرگ خود را به یاد آور. آمین

----------
/study/scriptures/bofm/2-ne/4
فصل ۴
لیحای به نوادگانش اندرز و برکت می دهد — او می میرد و دفن می شود — نیفای در نیکی خدا به وجد می آید — نیفای برای همیشه به سَروَر توکّل می کند. نزدیک به ۵۸۸–۵۷۰ پیش از میلاد.
۱ و اینک، من، نیفای، دربارۀ نبوّت هایی سخن می گویم که پدرم از آنها سخن گفته است، دربارۀ یوسف، که به مصر برده شد.
۲ زیرا بنگرید، او به راستی دربارۀ همۀ نوادگانش نبوّت کرد. و نبوّت هایی که او نوشت، عظیم تر از آنها وجود ندارند. و او دربارۀ ما، و نسل های آیندۀ ما نبوّت کرد؛ و آنها روی ورقه های برنجی نوشته شده اند.
۳ از این رو، پس از اینکه پدرم به سخن گفتن دربارۀ نبوّت های یوسف پایان داد، فرزندان لامان، پسرانش و دخترانش را فرا خواند و به آنها گفت: بنگرید، پسرانم و دخترانم، که پسران و دختران نخست زاده ام هستید، من می خواهم که شما به سخنانم گوش فرا دهید.
۴ زیرا سَروَر خدا گفته است که: تا آنجایی که شما فرمان هایم را نگاه دارید شما در این سرزمین کامروا می شوید؛ و تا آنجایی که شما فرمان هایم را نگه ندارید شما از پیشگاه من بریده می شوید.
۵ ولی بنگرید، پسرانم و دخترانم، من نمی توانم به گورم روم مگر برکتی را بر شما بگذارم؛ زیرا بنگرید، من می دانم اگر شما به راهی که می بایستی بروید بار آورده شوید آن را رها نخواهید کرد.
۶ از این رو، اگر شما نفرین شوید، بنگرید، من برکتم را بر شما می گذارم، که آن نفرین از شما برداشته شود و پاسخگویی آن بر سر پدران و مادران شما باشد.
۷ از این رو، به سبب برکت من، سَروَر خدا روا نخوهد داشت که شما نابود شوید؛ از این رو، او بر شما و بر نوادگان شما مهربان خواهد بود.
۸ و چنین گذشت که پس از اینکه پدرم به سخن گفتن به پسران و دختران لامان پایان داد، واداشت تا پسران و دختران لموئیل به پیش او آورده شوند.
۹ و او به آنها سخن گفت: بنگرید، پسرانم و دخترانم، که پسران و دختران پسر دوّم من هستید؛ بنگرید من همان برکتی را که بر پسران و دختران لامان گذاشتم بر شما می گذارم؛ از این رو، شما کاملاً نابود نمی شوید؛ بلکه در پایان نوادگان شما برکت خواهند یافت.
۱۰ و چنین گذشت که هنگامی که پدرم به سخن گفتن به آنها پایان داد، بنگرید، او به پسران اسماعیل، آری، و حتّی به همۀ خانوارش، سخن گفت.
۱۱ و پس از اینکه به سخن گفتن به آنها پایان داد، او به سام سخن گفت، گفتا: برکت یافته هستی تو، و نوادگان تو؛ زیرا تو این سرزمین را مانند برادرت نیفای به ارث خواهی برد. و نوادگان تو با نوادگان او شمرده خواهند شد؛ و تو حتّی مانند برادرت خواهی شد، و نوادگان تو مانند نوادگان او خواهند بود؛ و تو در همۀ روزگارت برکت خواهی یافت.
۱۲ و چنین گذشت پس از اینکه پدرم، لیحای، برپایۀ احساس های دلش و روح سَروَر که در او بود، به همۀ خانوارش سخن گفت، او سالخورده بود. و چنین گذشت که او مُرد و به گور سپرده شد.
۱۳ و چنین گذشت که چند روزی از مرگ او نگذشته، لامان و لموئیل و پسران اسماعیل به سبب اندرزهای سَروَر بر من خشم گرفتند.
۱۴ زیرا من، نیفای، وادار شده بودم تا بر آنها، برپایۀ سخن او، سخن گویم؛ زیرا من چیزهای بسیاری بر آنها گفته بودم، و همچنین پدرم، پیش از مرگش؛ که بسیاری از آن گفته ها بر ورقه های دیگر من نوشته شده اند؛ زیرا یک بخش تاریخی بیشتری بر ورقه های دیگر من نوشته شده اند.
۱۵ و بر اینها من امور روانم، و بسیاری از نوشته های مقدّس را که بر ورقه های برنجی کنده کاری شده اند می نویسم. زیرا روانم در نوشته های مقدّس دلشاد می شود، و دلم به آنها می اندیشد، و آنها را برای یادگیری و سودمندی فرزندانم می نویسم.
۱۶ بنگرید، روانم در امور سَروَر دلشاد می شود؛ و دلم پیوسته بر چیزهایی که من دیده ام و شنیده ام می اندیشد.
۱۷ با این وجود، با وجود نیکی بزرگ سَروَر، در نشان دادن کارهای بزرگ و شگفت انگیزش به من، دلم بانگ بر می آورد: آه چه مرد تیره بختی هستم من! آری، دلم به سبب جسمم اندوهگین؛ روانم به سبب نابکاری هایم غمگین می شود.
۱۸ من، به سبب وسوسه ها و گناهانی که به آسانی مرا به ستوه می آورد، احاطه شده ام.
۱۹ و هنگامی که من میل به شادمانی کردن دارم، دلم به سبب گناهانم می نالد؛ با این وجود، من می دانم به چه کسی توکّل کرده ام.
۲۰ خدای من پشتیبانم بوده است؛ او مرا از میان رنج هایم در بیابان راهنمایی کرده است؛ و او مرا بر آبهای آن عمق عظیم حفظ کرده است.
۲۱ او مرا با مهرش آکنده کرده است، حتّی تا به از پا درآمدن بدنم.
۲۲ او دشمنان مرا شرمسار کرده است، تا سبب شود آنها در برابرم بلرزند.
۲۳ بنگرید، او در روز زاری مرا شنیده است، و هنگام شب با رؤیاها به من آگاهی داده است.
۲۴ و در روز در نیایش توانمندی در برابر او دلیر شده ام؛ آری، ندایم را به بالا فرستاده ام؛ و فرشتگان پایین آمدند و به من تعلیم دادند.
۲۵ و بر بال های روحش بدنم بر کوه های بی اندازه بلند برده شده است. و چشمان من چیزهای عظیمی را دیده است، آری، یعنی بیش از اندازه عظیم برای آدمی؛ بنابراین به من دستور داده شد که نمی بایستی آنها را بنویسم.
۲۶ آه آنگاه، اگر من چنین چیزهای بزرگی را دیده ام، اگر سَروَر در مدارای خود با فرزندان آدمی با چنین رحمت زیادی آدمیان را دیدار کرده است، چرا به سبب رنج های خود، دلم بایست بگریَد و روانم در درۀ اندوه درنگ کند و جسمم از دست رود و نیرویم کم شود؟
۲۷ و چرا من می بایستی به گناه تن دهم، به سبب جسمم؟ آری، چرا من می بایستی به وسوسه ها راه دهم، که آن پلید در دلم جایی داشته باشد تا آرامشم را نابود کند و روانم را رنج دهد؟ چرا من به سبب دشمن خود خشمگین هستم؟
۲۸ بیدار شو، روان من! دیگر در گناه خمیده نشو. شادمانی کن، ای دل من، و بیشتر از این به دشمن روانم جایی نده.
۲۹ به خاطر دشمنانم دوباره خشمگین نشو. نیرویم را به سبب رنج هایم کمتر نکن.
۳۰ شادمانی کن، ای دل من، و به درگاه سَروَر زاری کن، و بگو: سَروَرا، من تو را برای همیشه ستایش خواهم کرد؛ آری، روانم در تو شادمانی خواهد کرد، خدای من، و صخرۀ نجات من.
۳۱ سَروَرا، آیا تو روانم را بازخرید خواهی کرد؟ آیا تو مرا از دست دشمنانم رهایی خواهی داد؟ آیا تو مرا چنان خواهی نمود که من بر پدیدار شدن گناه به لرزه درآیم؟
۳۲ باشد که دروازه های دوزخ پیوسته در برابر من بسته باشند، برای اینکه دلم شکسته است و روحم پشیمان! سَروَرا، تو دروازه های پرهیزکاریت را در برابر من نبند، تا من بتوانم در راه آن وادیِ پایین گام بردارم، تا بتوانم در جادۀ هموار هوشیار باشم!
۳۳ سَروَرا، تو مرا در ردای پرهیزکاریت فرا گیر! سَروَرا، تو راه فراری در برابر دشمنانم درست کن! تو راه مرا در برابر من راست کن! تو سنگ لغزشی را در راهم نگذار — بلکه تو راه مرا در برابرم باز کن، و راهم را نبند، بلکه راه های دشمنان مرا.
۳۴ سَروَرا، من به تو توکّل کرده ام، و برای همیشه به تو توکّل خواهم کرد. من به بازوی جسم توکّل نخواهم کرد؛ زیرا می دانم که نفرین شده است او که به بازوی جسم توکّل کند. آری، نفرین شده است او که به آدمی توکّل کند یا جسم را بازوی خود کند.
۳۵ آری، من می دانم خدا به او که درخواست کند، سخاوتمندانه خواهد داد. آری، خدای من به من خواهد داد، اگر بی مورد درخواست نکنم؛ بنابراین من ندایم را به تو بلند می کنم؛ آری، من به درگاه تو زاری خواهم کرد، خدایم، صخرۀ پرهیزکاریم. بنگر، ندایم برای همیشه به تو به بالا خواهد رفت، صخرۀ من و خدای ابدی من. آمین.

----------
/study/scriptures/bofm/2-ne/5
فصل ۵
نیفایان خود را از لامانیان جدا می کنند، قانون موسی را نگه می دارند، و یک معبد می سازند — به سبب بی ایمانیشان، لامانیان، از پیشگاه سَروَر بریده می شوند، نفرین می شوند، و تازیانه ای بر نیفایان می شوند. نزدیک به ۵۸۸–۵۵۹ پیش از میلاد.
۱ بنگرید، چنین گذشت که من، نیفای، به سبب خشم برادرانم، به درگاه خدایم سَروَر زاری زیادی کردم.
۲ ولی بنگرید، خشم آنها علیه من افزایش یافت، به اندازه ای که آنها برآن شدند تا جانم را بگیرند.
۳ آری، آنها علیه من غُرولند کردند، گفتند: برادر جوانترمان می پندارد بر سر ما فرمانروایی کند؛ و ما به سبب او سختی های بسیاری داشته ایم؛ از این رو، اینک بگذارید او را بکُشیم، که بیشتر از این به سبب سخنانش رنج نکِشیم. زیرا بنگرید، ما او را فرمانروای خود نخواهیم کرد؛ زیرا فرمانروایی بر این مردم از آنِ ماست که برادران ارشد هستیم.
۴ اینک من بر این ورقه ها همۀ سخنانی که آنها علیه من غُرولند کردند را نمی نویسم. ولی مرا کافی است تا بگویم، که آنها برآن شدند تا جانم را بگیرند.
۵ و چنین گذشت که سَروَر به من هشدار داد، که من، نیفای و همۀ کسانی که می خواستند با من بیایند می بایستی از آنها جدا شویم و به بیابان بگریزیم.
۶ از این رو، چنین گذشت که من، نیفای، خانواده ام را برداشتم، همچنین زورام و خانواده اش و سام، برادر ارشد من و خانواده اش و یعقوب و یوسف، برادران جوانترم و همچنین خواهرانم و همۀ کسانی که می خواستند با من بیایند. و همۀ کسانی که می خواستند با من بیایند کسانی بودند که به هشدارها و مکاشفه های خدا ایمان داشتند؛ از این رو، آنها سخنانم را بگوش دل پذیرفتند.
۷ و ما چادرهایمان و هر آنچه که برای ما امکان پذیر بود را برداشتیم، و برای مدّت چندین روز در بیابان سفر کردیم. و پس از اینکه ما برای مدّت چندین روز سفر کردیم چادرهایمان را زدیم.
۸ و مردمم می خواستند که ما نام آنجا را نیفای بخوانیم؛ از این رو، ما آن را نیفای خواندیم.
۹ و همۀ کسانی که با من بودند بر آن شدند تا خود را مردم نیفای بخوانند.
۱۰ و ما در نگاه داری دستورات و اساس نامه ها و فرمان های سَروَر در همۀ چیزها، برپایۀ قانون موسی می کوشیدیم.
۱۱ و سَروَر با ما بود؛ و ما بی اندازه کاوروا شدیم؛ زیرا ما دانه افشاندیم و دوباره به فراوانی درو کردیم. و شروع نمودیم به پرورش گلّه ها و رمه ها و حیوانات از هر گونه.
۱۲ و من، نیفای، همچنین نگاشته هایی که بر ورقه های برنجی کنده کاری شده بودند را آورده بودم؛ و همچنین آن گوی، یا قطب نما که برای پدرم بدست سَروَر آماده شده بود، برپایۀ آنچه که نوشته شده است.
۱۳ و چنین گذشت که ما شروع به بی اندازه کامروا شدن و افزایش یافتن در آن سرزمین نمودیم.
۱۴ و من، نیفای، شمشیر لابان را برداشتم، و به شیوۀ آن شمشیرهای بسیاری ساختم، مبادا مردمی که اینک لامانیان خوانده می شدند به هیچ وجهی بر ما آمده و ما را نابود کنند؛ زیرا از بیزاری آنها از من و فرزندانم و کسانی که مردمم خوانده می شدند آگاه بودم.
۱۵ و من مردمم را آموزش دادم تا ساختمان هایی بسازند، و همه گونه چوب، و آهن، و مس، و برنج، و پولاد، و طلا، و نقره، و سنگ های گرانبها را، که بسیار فراوان بودند، به کار بَرند.
۱۶ و من، نیفای، یک معبد ساختم؛ و آن را به شیوۀ معبد سلیمان بنا کردم جز اینکه از چیزهای به آن گرانبهایی ساخته نشده بود؛ زیرا آنها در این سرزمین یافت نمی شدند، از این رو، آن نمی شد مانند معبد سلیمان بنا شود. ولی ساخت آن مانند معبد سلیمان بود؛ و ساخت آن بی اندازه عالی بود.
۱۷ و چنین گذشت که من، نیفای، واداشتم تا مردمم کاردان شوند، و با دست های خود زحمت کشند.
۱۸ و چنین گذشت که آنها خواستند که من پادشاه آنها شوم. ولی من، نیفای، خواستار بودم که آنها هیچ پادشاهی نداشته باشند؛ با این وجود، من برپایۀ آنچه که در قدرتم بود برای آنها کار کردم.
۱۹ و بنگرید، سخنان سَروَر بر برادرانم برآورده شده بود، که او دربارۀ آنها گفت، که من فرمانروای آنها و آموزگار آنها خواهم بود. از این رو، من، برپایۀ فرمان های سَروَر، فرمانروای آنها و آموزگار آنها بودم، تا زمانی که آنها برآن شدند تا جانم را بگیرند.
۲۰ از این رو، سخنی که سَروَر به من گفت برآورده شده بود، که گفت: تا آنجایی که آنها سخنان تو را بگوش دل نپذیرند از پیشگاه سَروَر بریده خواهند شد. و بنگرید، آنها از پیشگاه سَروَر بریده شدند.
۲۱ و او واداشت تا نفرین بر آنها بیاید؛ آری، یعنی یک نفرین شدید، به سبب نابکاری هایشان. زیرا بنگرید، آنها دل هایشان را علیه او سخت کرده بودند، که مانند سنگ خارا شده بودند؛ از این رو، از آنجایی که آنها سپید و بی اندازه خوبروی و دلنشین بودند، سَروَر خدا واداشت تا پوستی از سیاهی بر آنها بیاید، تا آنها بر مردم من فریبنده نباشند.
۲۲ و بدین گونه سَروَر خدا می گوید: من آنها را وا خواهم داشت که بر مردم تو پلید باشند، مگر آنها از نابکاری هایشان توبه کنند.
۲۳ و نفرین شده خواهد بود نوادگان او که با نوادگان آنها درهم آمیزد؛ زیرا آنها نفرین خواهند شد حتّی با همان نفرین. و سَروَر این را گفت، و آن انجام شد.
۲۴ و به سبب نفرینشان که بر آنها بود آنها مردمی بیکاره شدند، آکنده از موذی گری و فریب کاری و در بیابان به دنبال جانوران شکاری بودند.
۲۵ و سَروَر خدا به من گفت: آنها تازیانه ای بر نوادگان تو خواهند بود، تا آنها را در به یاد آوری من برانگیزد؛ و تا آنجایی که آنها مرا به یاد نیاورند، و سخنانم را بگوش دل نپذیرند، آنها آنان را حتّی تا به نابودی تازیانه خواهند زد.
۲۶ و چنین گذشت که من، نیفای، یعقوب و یوسف را تخصیص دادم، که آنها کشیشان و آموزگاران بر سرزمین مردمم باشند.
۲۷ و چنین گذشت که ما به خوشبختی زندگی می کردیم.
۲۸ و از زمانی که ما اورشلیم را ترک کردیم سی سال گذشته بود.
۲۹ و من، نیفای، سرگذشت مردمم را تا اینجا، بر ورقه هایم که خود درست کرده بودم، نگارش کرده بودم.
۳۰ و چنین گذشت که سَروَر خدا به من گفت: ورقه های دیگری درست کن؛ و تو چیزهای بسیاری را که در دید من نیک هستند، برای سودمندی مردمت، بر آنها کنده کاری کن.
۳۱ از این رو، من، نیفای، برای مُطیع بودن به فرمان های سَروَر، رفتم و این ورقه ها را که بر آنها این چیزها را کنده کاری کرده ام درست کردم.
۳۲ و من آنچه که برای خدا دلپذیر است را کنده کاری کردم. و اگر مردمم از امور خدا خوشنودند از کنده کاری های من که بر این ورقه ها هستند خوشنود خواهند بود
۳۳ و اگر مردمم خواستار دانستن بخش ویژه تری از تاریخچۀ مردمم باشند آنها باید ورقه های دیگر مرا بررسی کنند.
۳۴ و این مرا کافی است تا بگویم که چهل سال گذشته بود، و ما پیشاپیش جنگ ها و درگیریهایی با برادرانمان داشته بودیم.

----------
/study/scriptures/bofm/2-ne/6
فصل ۶
یعقوب تاریخچۀ یهودیان را بازگو می کند. اسارت و بازگشت بابلیان؛ خدمت و به صلیب کشیده شدن قدّوس اسرائیل؛ از غیریهودیان کمک دریافت می شود؛ و بازآوری یهودیانِ آخرین زمان هنگامی که آنها به مسیح ایمان می آورند. نزدیک به ۵۴۵–۵۵۹ پیش از میلاد.
۱ سخنان یعقوب، برادر نیفای، که او بر مردم نیفای گفت:
۲ بنگرید، برادران محبوبم، من، یعقوب، فراخوانده شده از خدا، و مقرّر شده از پس نظام مقدس او، و تخصیص داده شده بدست برادرم نیفای، که شما به او به عنوان یک پادشاه یا یک محافظ روی می آورید، و شما برای امنیّت به او وابسته اید، بنگرید شما می دانید که من چیزهای بسیار زیادی به شما گفته ام.
۳ با این وجود، من دوباره با شما سخن می گویم؛ زیرا من خواستار بهروزی روان شما هستم. آری، دلواپسی من برای شما زیاد است؛ و شما خودتان می دانید که همیشه این چنین بوده است. زیرا من شما را با همۀ کوشایی نصیحت کرده ام؛ و من سخنان پدرم را به شما آموزش داده ام؛ و با شما دربارۀ همۀ چیزهایی که نوشته شده اند، از زمان آفرینش جهان، سخن گفته ام.
۴ و اینک، بنگرید، من دربارۀ چیزهایی که هستند، و می آیند بر شما سخن می گویم؛ از این رو، من سخنان اشعیا را برای شما خواهم خواند. و اینها سخنانی هستند که برادرم خواستار بوده است که من به شما بگویم. و من برای خاطر شما به شما سخن می گویم، که شما بتوانید یاد بگیرید و نام خدایتان را ستایش کنید.
۵ و اینک، سخنانی که من خواهم خواند سخنانی هستند که اشعیا دربارۀ همۀ خاندان اسرائیل گفت؛ از این رو آنها می توانند بر شما کاربرد داشته باشند، زیرا شما از خاندان اسرائیل هستید. و چیزهای بسیاری هستند که اشعیا گفته است که می توانند بر شما کاربرد داشته باشند، برای اینکه شما از خاندان اسرائیل هستید.
۶ و اینک، اینها آن سخنان هستند: بدین گونه سَروَر خدا می گوید: بنگرید، من دست خود را بر غیریهودیان دراز خواهم کرد، و پرچمم را بر مردم بر خواهم افراشت؛ و آنها پسران تو را در آغوش خود خواهند آورد، و دختران تو بر شانه های آنها بُرده خواهند شد.
۷ و پادشاهان پدرخوانده های تو خواهند بود، و شهبانوهای آنها دایه های تو؛ آنها به تو با رُخسارشان به زمین سر فرود خواهند آورد، و خاک پاهای تو را لیس خواهند زد؛ و تو می دانی که من سَروَر هستم؛ زیرا آنهایی که منتظر من هستند شرمنده نخواهند شد.
۸ و اینک من، یعقوب، اندکی دربارۀ این سخنان می گویم. زیرا بنگرید، سَروَر به من نشان داده است که کسانی که در اورشلیم بودند، که از آن جا ما آمدیم، کشته شده اند و به اسارت برده شده اند.
۹ با این وجود، سَروَر به من نشان داده است که آنها دوباره بازخواهند گشت. و او همچنین به من نشان داده است که سَروَر خدا، قدّوس اسرائیل، خود را به آنها در جسم پدیدار خواهد کرد؛ و پس از اینکه او خود را پدیدار کند آنها او را تازیانه خواهند زد و به صلیب خواهند کشید، برپایۀ سخنان فرشته ای که این را به من گفت.
۱۰ و پس از اینکه آنها علیه قدّوس اسرائیل دل هایشان را سخت کردند و خیره سری کردند، داوری های قدّوس اسرائیل بر آنها خواهد آمد. و آن روز می آید که آنها درهم شکسته و رنجور خواهند شد.
۱۱ از این رو، پس از اینکه آنها به این سو و آن سو رانده شوند، زیرا بدین گونه فرشته می گوید، بسیاری در جسم رنج خواهند کشید، روا داده نخواهند شد تا هلاک شوند، به سبب نیایش های ایمان داران؛ آنها پراکنده، و ضربه خورده، و پلید خواهند شد؛ با این وجود، سَروَر بر آنها مهربان خواهد بود، که هنگامی که آنها به شناخت بازخریدارشان آیند، آنها دوباره به سرزمین میراثیشان گرد هم آورده خواهند شد.
۱۲ و غیریهودیان برکت یافته هستند، آنهایی که پیامبر از آنها نوشته است؛ زیرا بنگرید، اگر چنین باشد که آنها توبه کنند و علیه صهیون نجنگند، و خودشان را به آن کلیسای بزرگ و پلید پیوند ندهند، آنها نجات خواهند یافت؛ زیرا سَروَر خدا پیمان هایش را که او با فرزندانش بسته است به جا خواهد آورد، و به این سبب پیامبر این چیزها را نوشته است.
۱۳ از این رو، آنهایی که علیه صهیون و مردمِ پیمان بستۀ سَروَر می جنگند، خاک پاهای آنها را لیس خواهند زد؛ و مردم سَروَر شرمنده نخواهند شد. زیرا مردم سَروَر آنهایی هستند که منتظر او هستند؛ زیرا آنها هنوز منتظر آمدن مسیح هستند.
۱۴ و بنگرید، برپایۀ سخنان پیامبر، مسیح دوباره خود را برای بار دوّم آماده می کند تا آنها را بازیابد؛ از این رو، او خود را بر آنها در قدرت و شکوهی بزرگ، بر نابودی دشمنان آنها پدیدار خواهد کرد، هنگامی که آن روز بیاید هنگامی که آنها به او ایمان آورند؛ و هیچ کسی را که به او ایمان آورد نابود نخواهد کرد.
۱۵ و آنهایی که به او ایمان نیاورند نابود خواهند شد، هم با آتش، هم با تُندباد، و با زمین لرزه، و با کشتار، و با بلا، و با قحطی. و آنها خواهند دانست که سَروَر خداست، قدّوس اسرائیل.
۱۶ زیرا آیا غنیمت از توانا گرفته می شود، یا اسیر قانونی رهایی می یابد؟
۱۷ ولی بدین گونه سَروَر می گوید: حتّی اسیران آن توانا گرفته خواهند شد، و غنیمت آن هراس آور رهایی داده خواهد شد؛ زیرا خدای توانا مردم پیمان بستۀ خود را رهایی خواهد داد. زیرا بدین گونه سَروَر می گوید: من با آنهایی که با تو ستیز کنند ستیز خواهم کرد.
۱۸ و من آنهایی را که به تو ستم کنند، با جسم خودشان به آنها غذا خواهم داد؛ و آنها با خون خودشان چون شرابی شیرین مست خواهند شد؛ و همۀ بشرّیت خواهند دانست که من سَروَر مُنجی تو و بازخریدار تو، یگانه توانای یعقوب هستم.

----------
/study/scriptures/bofm/2-ne/7
فصل ۷
یعقوب به خواندن از اشعیا ادامه می دهد: اشعیا از مسیح می گوید — مسیح زبان دانش آموختگان را خواهد داشت — او پشتش را به شلاّق زنان خواهد داد — او شرمسار نخواهد شد — مقایسه با اشعیا ۵۰. نزدیک به ۵۵۹–۵۴۵ پیش از میلاد.
۱ آری، زیرا بدین گونه سَروَر می گوید: آیا من تو را برای همیشه کنار گذاشته ام، یا آیا من تو را بیرون انداخته ام؟ زیرا بدین گونه سَروَر می گوید: طلاق نامۀ مادرتان کجاست، به چه کسی تو را کنار گذاشته ام، یا به کدامیک از طلبکارانم تو را من فروخته ام؟ آری، به چه کسی من تو را فروخته ام؟ بنگر، برای نابکاری هایتان شما خود را فروخته اید و مادرتان برای سرپیچی هایتان کنار گذاشته شده است.
۲ از این رو، هنگامی که من آمدم، هیچ کسی نبود؛ هنگامی که من فرا خواندم، آری، هیچ کسی نبود تا پاسخ دهد. ای خاندان اسرائیل، آیا دست من به هیچ وجه کوتاه شده است که نتواند بازخرید کند، یا آیا من قدرت ندارم تا رهایی دهم؟ بنگرید، با نکوهشم من دریا را خشک می کنم، من رودهای آنها را بیابان می کنم و ماهیان آنها را بدبو می کنم برای اینکه آبها خشک می شوند، و آنها از تشنگی می میرند.
۳ من آسمان ها را با سیاهی می پوشانم و کرباس را پوشش آنها می کنم.
۴ سَروَر خدا به من زبانِ دانش آموختگان را داده است که بدانم چگونه سخنی را در زمان مناسب به شما، ای خاندان اسرائیل، بگویم. هنگامی که شما خسته هستید او بامداد به بامداد بیدارتان می کند. او گوش مرا بیدار می کند تا همچون دانش آموختگان بشنوم.
۵ سَروَر خدا گوش من را باز کرده است، و من نه شورشگر بودم نه پشت کردم.
۶ من پشتم را به آنانی که شلاق می زنند و گونه هایم را به آنهایی که موها را می کندند دادم. من رخسارم را از شرم و آب دهان انداختن پنهان نکردم.
۷ زیرا سَروَر خدا به من کمک خواهد کرد، بنابراین من شرمسار نخواهم شد. بنابراین رُخسارم را مانند سنگ خارا کرده ام و من می دانم که شرمنده نخواهم شد.
۸ و سَروَر نزدیک است، و او مرا بیگناه می شناسد. چه کسی با من ستیز خواهد کرد؟ بگذارید با یکدیگر ایستادگی کنیم. چه کسی دشمن من است؟ بگذارید او نزدیک من آید، و من او را با نیروی دهانم خواهم زد.
۹ زیرا سَروَر خدا مرا یاری خواهد کرد. و همۀ کسانی که مرا محکوم کنند، بنگرید، همۀ آنها مانند جامه ای فرسوده خواهند شد، و بیدها آنها را خواهند خورد.
۱۰ کیست در میان شما که از سَروَر می ترسد، که ندای خدمتگزارش را فرمان می برد، که در تاریکی گام بر می دارد و هیچ نوری ندارد؟
۱۱ بنگرید همۀ شما که آتش روشن می کنید، که دورتا دور خود را با جرقّه ها فرا می گیرید، در نور آتش خود و در جرقّه هایی که خود روشن کرده اید گام بردارید. این را از دست من خواهید داشت — شما در اندوه خواهید خوابید.

----------
/study/scriptures/bofm/2-ne/8
فصل ۸
یعقوب به خواندن از اشعیا ادامه می دهد: در روزهای آخر، سَروَر صهیون را تسلّی خواهد داد و اسرائیل را گرد هم خواهد آورد — بازخرید شدگان در میان شادی بسیار به صهیون خواهند آمد — مقایسه با اشعیا ۵۱ و ۵۲‏:۱–۲. نزدیک به ۵۵۹–۵۴۵ پیش از میلاد.
۱ مرا بگوش دل بپذیرید، شما که پرهیزکاری را پیروی می کنید. به صخره ای که شما از آن بُریده شده اید و به حُفرۀ چاهی که شما از آن کنده شده اید نگاه کنید.
۲ به ابراهیم، پدرتان و به سارا او که شما را زایید، نگاه کنید؛ زیرا من تنها او را فرا خواندم و برکت دادم.
۳ زیرا سَروَر صهیون را تسلّی خواهد داد، او همۀ جاهای تباه شده اش را تسلّی خواهد داد؛ و او بیابانش را مانند عدن و صحرایش را مانند باغِ سَروَر خواهد کرد. شادی و خوشحالی، سپاسگزاری و صدای آهنگ در آن یافت خواهد شد.
۴ مرا بگوش دل بپذیرید، مردم من؛ و به من گوش فرا دهید، ای ملّت من؛ زیرا قانونی از من صادر خواهد شد، و من داوریم را چون نوری برای مردم قرار خواهم داد.
۵ پرهیزکاریم نزدیک است؛ رستگاریم به پیش رفته است و بازوی من مردم را داوری خواهد کرد. جزیره ها منتظر من خواهند بود و بر بازوی من آنها تکیه خواهند کرد.
۶ چشم هایتان را به آسمان ها بلند کنید و بر زمین در زیر نگاه کنید؛ زیرا آسمان ها مانند دودی ناپدید خواهند شد و زمین مانند یک جامه فرسوده خواهد شد؛ و آنهایی که در آن ساکن باشند به همین شیوه خواهند مُرد. ولی رستگاریم برای همیشه خواهد بود و پرهیزکاریم بر نخواهد افتاد.
۷ مرا بگوش دل بپذیرید، شمایی که پرهیزکاری را می شناسید، مردمی که در دل هایتان قانونم را نوشته ام، نه از نکوهش آدمیان بترسید نه از ناسزا گویی های آنها هراسان شوید.
۸ زیرا بیدها آنها را مانند جامه ای خواهند خورد، و کِرم ها آنها را مانند پشم خواهند خورد. ولی پرهیزکاری من برای همیشه و رستگاری من نسل به نسل خواهد بود.
۹ بیدار شو، بیدار شو! نیرو بر تن کن، ای بازوی سَروَر؛ همانند روزگار باستان بیدار شو. آیا تو او نیستی که رَهَب را تکه تکه کرده ای و اژدها را زخمی کرده ای؟
۱۰ آیا تو او نیستی که دریا، آن آب های عمق عظیم را خشک کرده است، که اعماق دریا را راهی ساختی تا فدیه داده شدگان از آن بگذرند؟
۱۱ بنابراین، بازخریدشدگان سَروَر باز خواهند گشت، با سرود خواندن به صهیون خواهند آمد؛ و شادی و قداست ابدی بر سر آنها خواهد بود؛ و آنها خوشحالی و شادی به دست خواهند آورد؛ اندوه و عزاداری خواهد گریخت.
۱۲ من آنم؛ آری، من آنم که شما را تسلّی می دهد. بنگر، تو کیستی، که از انسان که خواهد مُرد و از پسر انسان که مانند علف خواهد شد، ترسانی؟
۱۳ و آیا پروردگارِ خود سَروَر را فراموش می کنی، که آسمان ها را گسترانیده است و بنیاد زمین را نهاده است و هر روز، به سبب خشم ستمکار، پیوسته ترسیده ای، گویی او آمادۀ نابود کردن است؟ و کجاست خشم ستمکار؟
۱۴ تبعیدیِ اسیر زود می گذرد که او آزاد شود، و اینکه او نه در سیاهچال بمیرد نه اینکه نانش از میان رود.
۱۵ ولی من سَروَر خدای شما هستم، که موج هایش خروشیدند؛ سَروَر سپاهیان نام من است.
۱۶ و من سخنانم را در دهان تو گذاشته ام و تو را در سایۀ دست خودم پوشانیده ام، که من بتوانم آسمان ها را بکارم و پایه های زمین را قرار دهم و به صهیون بگویم: بنگرید، شما مردم من هستید.
۱۷ بیدار شو، بیدار شو، برپاخیز، ای اورشلیم، که از دست سَروَر جام آشوبش را نوشیده ای — تو ته نشین های جام لرزانش را تا ته نوشیده ای —
۱۸ و در میان همۀ پسرانی که او آورده است یکی نیست او را راهنمایی کند؛ نه از همۀ پسرانی که او بارآورده است، یکی دست او را بگیرد.
۱۹ این دو پسر نزد تو می آیند، چه کسی برای تو اندوهگین خواهد بود — ویران شدن و نابودی تو و قحطی و شمشیر — و به دست چه کسی من تو را تسلّی دهم؟
۲۰ پسران تو، جز این دو، بیهوش شده اند؛ آنها در سر همۀ خیابان ها، همچون یک گاو وحشی در تور، دراز به دراز افتاده اند، آنها آکنده از خشم سَروَر، نکوهش های خدای تو هستند.
۲۱ بنابراین اینک این را بشنو، تو ای رنجور و مست، و نه با شراب:
۲۲ بدین گونه سَروَر تو، سَروَر و خدای تو برای مردمش درخواست می کند، می گوید؛ بنگر، من جام لرزان، ته نشین های جام آشوبم، را از دست تو گرفته ام؛ تو بار دیگر آن را نخواهی نوشید.
۲۳ ولی من آن را در دست آنهایی که تو را رنج دهند خواهم گذاشت؛ کسانی که به روان تو گفته اند: سر فرود آور تا ما بتوانیم از روی تو بگذریم — و تو بدن خود را همچون زمین و همچون خیابانی برای آنهایی نهاده ای که از روی آن بگذرند.
۲۴ بیدار شو، بیدار شو، نیروی خود را بر تن کن، ای صهیون؛ تنپوش های زیبای خود را بر تن کن، ای اورشلیم، شهر مقدّس؛ زیرا از این پس دیگر ختنه نشده و ناپاک بر تو وارد نخواهد شد.
۲۵ خودت را از خاک بِتکان؛ برخیز، بنشین، ای اورشلیم؛ خودت را از بندهای گردنت آزاد کن، ای دختر اسیر شدۀ صهیون.

----------
/study/scriptures/bofm/2-ne/9
فصل ۹
یعقوب شرح می دهد که یهودیان در همۀ سرزمین های موعودشان گرد هم آورده خواهند شد — کفّاره، خون بهای فرو افتادن آدمی را می دهد — بدن مردگان از گور، و روح آنها از دوزخ و از فردوس بیرون خواهند آمد — آنها داوری خواهند شد — کفّاره از مرگ، دوزخ، اهریمن، و عذاب بی پایان نجات می دهد — پرهیزکاران در ملکوت خدا نجات خواهند یافت — سزای گناهان اعلام می شود — قدّوس اسرائیل نگهبان دروازه است. نزدیک به ۵۵۹–۵۴۵ پیش از میلاد.
۱ و اینک، برادران محبوبم، من این چیزها را خوانده ام که شما بتوانید دربارۀ پیمان های سَروَر که او با همۀ خاندان اسرائیل بسته است بدانید —
۲ که او با دهان پیامبران مقدّسش به یهودیان سخن گفته است، حتّی از آغاز تا پایین، نسل به نسل، تا آن زمان بیاید که آنها به کلیسا و گَلّۀ راستین خدا بازآورده شوند؛ هنگامی که آنها به خانه در سرزمین های میراثیشان گرد هم آیند و در همۀ سرزمین های موعودیشان جای گیرند.
۳ بنگرید، برادران محبوبم، من این چیزها را به شما می گویم که شما بتوانید شادمانی کنید؛ و به سبب برکاتی که سَروَر خدا بر فرزندان شما عطا خواهد کرد سرهایتان را برای همیشه بالا بگیرید.
۴ زیرا من می دانم که شما، بسیاری از شما، جستجوی زیادی کرده اید، تا از چیزهایی که می آیند آگاه شوید؛ از این رو من می دانم که شما می دانید که جسم ما فرسوده می شود و می میرد؛ با این وجود، در بدن هایمان ما خدا را خواهیم دید.
۵ آری، من می دانم که شما می دانید که او خودش را در بدن به آنها در اورشلیم نشان خواهد داد، از جایی که ما آمدیم؛ زیرا لازم است که این در میان آنها انجام شود؛ زیرا این خواستۀ آفریدگارِ بزرگ است که خودش روا دارد تا در جسم مطیع آدمی شود و برای همۀ آدمیان بمیرد که همۀ آدمیان بتوانند مطیع او شوند.
۶ زیرا آنچنان که مرگ بر همۀ آدمیان گذاشته شده است، تا برنامۀ مهرآمیز آفریدگار بزرگ را برآورده سازد، ناگزیر باید قدرت رستاخیزی باشد، و رستاخیز ناگزیر باید بر آدمی به دلیل فرو افتادن بیاید؛ و فرو افتادن به دلیل سرپیچی آمد؛ و برای اینکه آدمی فروافتاده شد آنها از پیشگاه سَروَر بریده شدند.
۷ از این رو، ناگزیر باید یک کفّارۀ بیکران باشد — اگر کفّاره ای بیکران نمی بود این فساد نمی توانست بی فسادی را بر تن کند. از این رو، داوری نخستی که بر آدمی آمد ناگزیر باید تا یک دورۀ بی پایان باقی می ماند. و اگر چنین می شد، این جسم باید دراز می کشید تا بگَندد و در مادرش زمین از هم بپوسد تا دیگر برنخیزد.
۸ شگفتا از خِرَدمندی خدا، رحمت و فیض او! زیرا بنگرید، اگر جسم دیگر برنخیزد روح های ما ناگزیر مطیع آن فرشته ای می شوند که از پیشگاه خدای جاویدان فرو افتاد و اهریمن شد تا دیگر برنخیزد.
۹ و روح های ما مانند او می شدند و ما اهریمن می شدیم، فرشتگانی برای یک اهریمن، تا از پیشگاه خدایمان بیرون نگه داشته شویم و با پدرِ دروغ ها بمانیم، در بدبختی مانند خودش؛ آری، به آن موجودی که پدر و مادر نخست ما را گول زد، کسی که خودش را شبیه فرشتۀ نور درمی آوَرَد، و فرزندان آدمی را به سازمان های مخفیِ آدم کشی و همه گونه کارهای تاریکی مخفی برمی انگیزد.
۱۰ شگفتا بزرگیِ نیکی خدایمان، که راهی برای فرار ما از چنگ این هیولای وحشتناک آماده می کند؛ آری، آن هیولا، مرگ و دوزخ، که من مرگِ بدن می خوانم، و نیز مرگ روح.
۱۱ و به سبب راه رهاییِ خدایمان، قدّوس اسرائیل، این مرگ، که از آن سخن گفته ام، که جسمی است، مردگانش را آزاد می کند؛ مرگی که گور است.
۱۲ و این مرگی که من از آن سخن گفته ام، که مرگ روحی است، مردگانش را آزاد خواهد کرد؛ مرگ روحی که دوزخ است؛ از این رو، مرگ و دوزخ باید مردگانشان را آزاد کنند و دوزخ باید روح های اسیرش را آزاد کند و گور باید بدن های اسیرش را آزاد کند، و بدن و روحِ آدمیان به یکدیگر بازآورده خواهند شد؛ و این با قدرت رستاخیزی قدّوس اسرائیل است.
۱۳ شگفتا بزرگیِ برنامۀ خدایمان! زیرا از سوی دیگر، فردوس خدا باید روح های پرهیزکاران را آزاد کند، و گور بدن پرهیزکاران را آزاد کند؛ و روح و بدن دوباره به خودش بازآورده می شود؛ و همۀ آدمیان فساد ناپذیر و فناناپذیر می شوند، و آنها انسان های زنده هستند، با داشتن آگاهی کامل مانند ما در جسم، جز اینکه آگاهی ما کامل خواهد بود.
۱۴ از این رو، ما از همۀ جرممان و ناپاکیمان و برهنگیمان آگاهی کامل خواهیم داشت؛ و پرهیزکاران از خوشی شان و از پرهیزکاریشان، آگاهی کامل خواهند داشت، پوشیده شده با پاکی، آری، یعنی با ردای پرهیزکاری.
۱۵ و چنین خواهد گذشت که هنگامی که همۀ آدمیان از این مرگ نخستین گذشته به زندگی رسیده باشند، به اندازه ای که آنها فناناپذیر شده اند، باید در برابر کُرسیِ داوری قدّوس اسرائیل پدیدار شوند؛ و آنگاه داوری می آید، و آنگاه آنها باید برپایۀ داوری مقدّس خدا داوری شوند.
۱۶ و همانا، به هستی سَروَر سوگند، زیرا سَروَر خدا این را گفته است، و این سخن جاودانۀ او است، که نمی تواند بی اعتبار شود، که کسانی که پرهیزکارند هنوز هم پرهیزکار خواهند بود، و کسانی که آلوده هستند هنوز هم آلوده خواهند بود؛ از این رو، کسانی که آلوده هستند اهریمن و فرشتگانش هستند؛ و آنها به آتش ابدی، آماده شده برای آنها، خواهند رفت؛ و عذاب آنها همچون دریاچۀ آتش و گوگردی است که زبانۀ آتش آن برای همیشه و همیشه بالا می رود و هیچ پایانی ندارد.
۱۷ شگفتا از عظمت و دادگری خدایمان! زیرا او همۀ سخنانش را اجرا می کند و آنها از دهان او بیرون آمده اند و قانون او باید برآورده گردد.
۱۸ ولی، بنگرید، پرهیزکاران، مقدّسین قدّوس اسرائیل، آنهایی که به قدّوس اسرائیل ایمان آورده اند، آنهایی که صلیب های جهان را تحمّل کرده اند و شرم آن را خوار شمرده اند، آنها ملکوتِ خدا را که از بنیاد جهان برای آنها آماده شده است به ارث خواهند بُرد، و شادیشان برای همیشه کامل خواهد بود.
۱۹ شگفتا از عظمت رحمت خدایمان، قدّوس اسرائیل! زیرا او مقدّسینش را از اهریمن آن هیولای وحشتناک و مرگ و دوزخ و آن دریاچۀ آتش و گوگردی که عذابی بی پایان است رهایی می دهد.
۲۰ شگفتا چه بزرگ است قِداست خدایمان! زیرا او همۀ چیزها را می داند، و هیچ چیزی نیست مگر اینکه او آن را می داند.
۲۱ و او به جهان می آید که بتواند همۀ آدمیان را نجات دهد اگر آنها ندای او را بگوش دل بپذیرند؛ زیرا بنگرید، او دردهای همۀ آدمیان را، آری، دردهای هر آفریدۀ زنده را، هم مردان هم زنان و هم بچه هایی که عضو خانوادۀ آدم هستند را تحمّل می کند.
۲۲ و او این را تحمّل می کند که رستاخیز بتواند بر همۀ آدمیان بیاید، که همه در روزِ بزرگ و داوری بتوانند در پیشگاه او بایستند.
۲۳ و او همۀ آدمیان را فرمان می دهد که باید توبه کنند، و با داشتن ایمان کامل به قدّوس اسرائیل بنام او تعمید یابند، وگرنه آنها نمی توانند در ملکوتِ خدا نجات یابند.
۲۴ و اگر آنها نخواهند توبه کنند و بنام او ایمان آورند و بنام او تعمید یابند و تا پایان پایداری کنند، آنها لعنت خواهند شد؛ زیرا سَروَر خدا، قدّوس اسرائیل، این سخن را گفته است.
۲۵ از این رو، او قانونی داده است؛ و جایی که هیچ قانونی داده نشده است هیچ مجازاتی نیست؛ و جایی که هیچ مجازاتی نیست هیچ محکومیّتی نیست؛ و جایی که هیچ محکومیّتی نیست، به سبب کفّاره، رحمت های قدّوس اسرائیل بر آنها ادعا می شود؛ زیرا آنها با قدرت او رهایی یافته اند.
۲۶ زیرا کفّاره، درخواست های دادگریِ او را بر همۀ کسانی که قانون به آنها داده نشده است خُرسند می کند، که آنها از هیولای وحشتناک، مرگ و دوزخ، و اهریمن، و دریاچۀ آتش و گوگردی، که عذابِ بی پایان است رهایی یابند؛ و به آن خدایی که به آنها نَفَس را داده است، که قدّوس اسرائیل است، بازآورده شوند.
۲۷ ولی وای بر او که قانون به او داده شده است، آری، که مانند ما همۀ فرمان های خدا را دارد و از آنها سرپیچی می کند، و روزهای آزمایش خود را هدر می دهد، زیرا وحشتناک است وضعیت او!
۲۸ شگفتا از برنامۀ حیله گرانۀ آن پلید! شگفتا از بیهودگی و بی مایگی و بی خِردی آدمیان! هنگامی که دانش آموخته هستند می پندارند آنها خِرَدمندند، و اندرز خدا را بگوش دل نمی پذیرند، زیرا آن را کنار می گذارند، گمان می کنند آنها خودشان می دانند، از این رو، خِرَدمندی آنها بی خِردی است و برایشان سودی ندارد. و آنها هلاک خواهند شد.
۲۹ ولی دانش آموخته بودن نیک است اگر آنها اندرزهای خدا را بگوش دل بپذیرند.
۳۰ ولی وای بر ثروتمندان، که نسبت به چیزهای جهان ثروتمندند. پس از آنجایی که ثروتمندند آنها بینوایان را خوار می شِمُرند و فروتن ها را آزار می دهند، و دل هایشان بر گنج هایشان است؛ از این رو، گنج آنها خدای آنهاست. و بنگرید، گنج آنها نیز با آنها از میان خواهد رفت.
۳۱ و وای بر کَرانی که نمی خواهند بشنوند؛ زیرا آنها هلاک خواهند شد.
۳۲ وای بر کورانی که نمی خواهند ببینند؛ زیرا آنها نیز هلاک خواهند شد.
۳۳ وای بر ختنه نشدگان در دل، زیرا آگاهی از نابکاری هایشان آنها را در روز آخر خواهد زد.
۳۴ وای بر دروغگو، زیرا او پایین به دوزخ فرو افکنده خواهد شد.
۳۵ وای بر آدمکشی که آگاهانه می کشد، زیرا او خواهد مُرد.
۳۶ وای بر کسانی که روسپی گری می کنند، زیرا آنها پایین به دوزخ فرو افکنده خواهند شد.
۳۷ وای بر کسانی که بت ها را می پرستند، زیرا اهریمنِ همۀ اهریمنیان در آنها دلشاد می شود.
۳۸ و، خلاصه، وای بر همۀ کسانی که در گناهانشان بمیرند؛ زیرا آنها به خدا باز خواهند گشت، و رُخسار او را خواهند دید، و در گناهانشان باقی خواهند ماند.
۳۹ آه، برادران محبوبم، وحشتناکیِ سرپیچی علیه آن خدای مقدّس، و نیز وحشتناکیِ تن دادن به فریب های آن حیله گر را به یاد داشته باشید. به یاد داشته باشید، نَفسانی-اندیشی مرگ است و روح-اندیشی زندگی جاویدان است.
۴۰ آه، برادران محبوبم، به سخنان من گوش فرا دهید. عظمت قدّوس اسرائیل را به یاد داشته باشید. نگویید که من چیزهای سختی علیه شما گفته ام؛ زیرا اگر چنین کنید، شما علیه راستی ناسزا خواهید گفت؛ زیرا من سخنان پروردگار شما را گفته ام. من می دانم که سخنان راستین علیه همۀ ناپاکی ها سنگین است؛ ولی پرهیزکاران از آنها نمی ترسند، زیرا آنها راستی را دوست دارند و نمی لرزند.
۴۱ آه آنگاه، برادران محبوبم، به سوی سرور، آن قدّوس آیید. به یاد داشته باشید که راههای او پرهیزکارانه است. بنگرید، راه برای آدمی باریک است، ولی گذرگاهی راست در برابر او کشیده شده است، و نگهبان دروازه قدّوس اسرائیل است؛ و او هیچ خدمتگزاری را در آن جا به کار نمی گیرد؛ و هیچ راه دیگری نیست مگر از راه دروازه؛ زیرا او فریب نمی خورد، زیرا سَروَر خدا نام او است.
۴۲ و هر کسی که در بزند، بر او باز خواهد کرد؛ و خردمندان، و دانش آموختگان، و آنهایی که ثروتمندند، کسانی که به سبب آموخته هایشان، و خِرَدشان، و ثروتشان خودبزرگ بین هستند — آری، آنها کسانی هستند که او ناچیز می شمرد؛ و او بر آنها باز نخواهد کرد مگر اینکه آنها این چیزها را دور بیندازند، و خودشان را در برابر خدا بی خِرد در نظر بگیرند و در عمق فروتنی پایین آیند.
۴۳ بلکه چیزهای خِرَدمند و دانا از آنها برای همیشه پنهان خواهند ماند — آری، آن خوشبختی که برای مقدّسین آماده شده است.
۴۴ آه، برادران محبوبم، سخنان مرا به یاد داشته باشید. بنگرید، من تنپوش هایم را در می آورم، و آنها را در برابر شما می تکانم؛ من خدای رستگاریم را نیایش می کنم که او با چشمِ همیشه-جستجوگرش به من نظر کند؛ از این رو، شما در روز آخر خواهید دانست، هنگامی که همۀ آدمیان از کارهایشان داوری خواهند شد، که خدای اسرائیل گواهی داد که من نابکاری های شما را از روانم تکاندم، و اینکه من با روشنی در برابر او می ایستم، و من از خونتان پاک شده هستم.
۴۵ آه، برادران محبوبم، از گناهانتان دوری کنید؛ زنجیرهای او را که شما را محکم به بند می کشد بتکانید؛ به سوی آن خدایی که صخرۀ رستگاریتان است بیایید.
۴۶ روان هایتان را برای آن روز شکوهمند آماده کنید هنگامی که دادگری بر پرهیزکاران اجرا خواهد شد، یعنی روز داوری، که شما با ترسی وحشتناک در خود فرو نروید؛ که شما جُرمِ وحشتناک تان را به طور کامل به یاد نیاورید، و وادار نشوید به بانگ برآوردن: مقدّس است، مقدّس است داوری های تو، سَروَرا خدای قادر مُطلق — ولی من جُرمم را می دانم؛ من از قانون تو سرپیچی کردم، و سرپیچی هایم از آنِ من هستند؛ و اهریمن مرا به دست آورده، که من اسیری در بدبختی وحشتناکش هستم.
۴۷ ولی بنگرید، برادرانم، آیا این لازم است که من شما را به واقعیّتی وحشتناک در مورد این چیزها بیدار کنم؟ اگر ذهن هایتان پاک بود من روان های شما را آشفته می کردم؟ اگر شما از گناه آزاد بودید من برپایۀ سادگی راستی با شما ساده می بودم؟
۴۸ بنگرید، اگر شما مقدّس بودید من بر شما از قداست سخن می گفتم؛ ولی چون شما مقدّس نیستید، و به من به عنوان یک آموزگار نگاه می کنید، ناگزیر باید لازم باشد که من پیامدهای گناه را به شما آموزش دهم.
۴۹ بنگرید، روانم از گناه بیزار است، و دلم در پرهیزکاری دلشاد می شود؛ و من نام مقدّس خدایم را ستایش خواهم کرد.
۵۰ بیایید، برادرانم، هر کسی که تشنه است، به آبها بیایید؛ و او که هیچ پولی ندارد، بیا بخر و بخور؛ آری، بیا شراب و شیر بدون پول و بدون بها بخر.
۵۱ از این رو، نه پول را برای آنچه که بی ارزش است بکار برید، نه زحمت خود را برای آنچه که نمی تواند خوشنود کند. با کوشایی مرا بگوش دل بپذیرید، و سخنانی را که گفته ام به یاد آورید؛ و به سوی قدّوس اسرائیل آیید، و بر سفره ای بنشینید که نه از بین می رود، نه می تواند فاسد شود، و بگذارید روان شما از فربه بودن دلشاد شود.
۵۲ بنگرید، برادران محبوبم، سخنان خدایتان را به یاد آورید؛ هنگام روز، پیوسته به درگاه او نیایش کنید، و شبانگاه نام مقدّسش را سپاس گویید. بگذارید دل هایتان شادمانی کنند.
۵۳ و بنگرید چه بزرگ است پیمان های سَروَر، و چه بزرگ است مدارای او با فرزندان آدمی؛ و به سبب عظمت او، و فیض و رحمت او، او به ما وعده داده است که نوادگان ما، برپایۀ جسم، کاملاً نابود نخواهند شد، بلکه او آنها را حفظ خواهد کرد؛ و در نسل های آینده آنها یک شاخۀ پرهیزکار برای خاندان اسرائیل خواهند بود.
۵۴ و اینک، برادرانم، من می خواهم بر شما بیشتر سخن بگویم؛ ولی فردا من باقیماندۀ سخنانم را اعلام خواهم کرد. آمین

----------
/study/scriptures/bofm/2-ne/10
فصل ۱۰
یعقوب شرح می دهد که یهودیان خدایشان را به صلیب می کشند — آنها پراکنده خواهند ماند تا زمانی که شروع به ایمان آوردن به او نمایند — آمریکا یک سرزمین آزادی خواهد بود جایی که هیچ پادشاهی فرمانروایی نخواهد کرد — خودتان را با خدا آشتی دهید و از راه فیض او رستگاری را به دست آورید. نزدیک به ۵۵۹–۵۴۵ پیش از میلاد.
۱ و اینک برادران محبوبم، من، یعقوب، دربارۀ این شاخۀ پرهیزکاری که از آن سخن گفته ام، دوباره بر شما سخن می گویم.
۲ زیرا بنگرید، وعده هایی که ما بدست آورده ایم، وعده هایی بر ما برپایۀ جسم هستند؛ از این رو، گرچه به من نشان داده شده است که بسیاری از فرزندانمان در جسم به سبب بی ایمانی هلاک خواهند شد، با این وجود، خدا بر بسیاری مهربان خواهد بود؛ و فرزندانمان بازآورده خواهند شد، که آنها به آن چیزی دست می یابند که به آنها دانش راستین بازخریدارشان را خواهد داد.
۳ از این رو، آنچنان که من به شما گفتم، ناگزیر باید لازم باشد که مسیح — زیرا دیشب فرشته بر من سخن گفت که این نام او خواهد بود — به میان یهودیان آید، در میان کسانی که بخش نابکارتر جهان هستند؛ و آنها او را به صلیب خواهند کشید — پس این گونه خواستۀ خدایمان است، و هیچ ملّت دیگری بر روی زمین نیست که خدایشان را به صلیب کشند.
۴ زیرا اگر آن معجزه های عظیم در میان ملّت های دیگر انجام شود آنها توبه می کنند، و می دانند که او خدایشان است.
۵ ولی به سبب کشیش گری ها و نابکاری ها، آنها در اورشلیم علیه او خیره سر خواهند شد، که او به صلیب کشیده شود.
۶ از این رو، به سبب نابکاری هایشان، نابودی ها، قحطی ها، بلاها، و کشتار بر آنها خواهد آمد؛ و کسانی که نابود نشوند در میان همۀ ملّت ها پراکنده خواهند شد.
۷ ولی بنگرید، بدین گونه سَروَر خدا می گوید: هنگامی که آن روز بیاید که آنها به من ایمان آورند، که من مسیح هستم، آنگاه من با پدرانشان پیمان بسته ام که آنها، بر روی زمین، در سرزمین میراثیشان، در جسم بازآورده خواهند شد.
۸ و چنین خواهد گذشت که آنها از پراکندگی طولانی شان گرد هم خواهند آمد، از جزیره های دریا، و از چهار بخش زمین؛ و ملّت های غیریهود در چشمان من بزرگ خواهند بود، خدا می گوید، در بردن آنها به سرزمین های میراثیشان.
۹ آری، پادشاهان غیریهودیان پدر خوانده های آنها خواهند بود، و شهبانوهای آنها دایه های آنها خواهند شد؛ از این رو، وعده های سَروَر بر غیریهودیان بزرگ هستند، زیرا او سخن گفته است، و چه کسی می تواند جَر و بحث کند؟
۱۰ ولی بنگرید، خدا گفت، این سرزمین، یک سرزمین میراثی برای شما خواهد بود، و غیریهودیان بر روی این سرزمین برکت خواهند یافت.
۱۱ و این سرزمین یک سرزمین آزادی برای غیریهودیان خواهد بود، و هیچ پادشاهی بر روی این سرزمین نخواهد بود، که بر غیریهودیان برخیزد.
۱۲ و من این سرزمین را علیه همۀ ملّت های دیگر توانمند خواهم کرد.
۱۳ و او که علیه صهیون بجنگد هلاک خواهد شد، خدا می گوید.
۱۴ زیرا او که پادشاهی را علیه من برخیزاند هلاک خواهد شد، زیرا من، سَروَر، پادشاه آسمان، پادشاه آنها خواهم بود، و من برای همیشه نوری بر آنهایی خواهم بود، که سخنان مرا می شنوند.
۱۵ از این رو، به این دلیل، که پیمان هایی که من با فرزندان آدمی بسته ام به جا آورده شوند، که در حالیکه در جسم هستند من برای آنها انجام خواهم داد، من ناگزیر باید کارهای پنهان تاریکی و آدمکشی و کارهای پلید را نابود کنم.
۱۶ از این رو، او که علیه صهیون بجنگد، چه یهود و چه غیریهود، چه دربند و چه آزاد، چه مرد و چه زن، هلاک خواهند شد؛ زیرا آنها کسانی هستند که روسپی همۀ زمین هستند؛ زیرا کسانی که با من نیستند علیه من هستند، خدایمان می گوید.
۱۷ زیرا من وعده هایم را که به فرزندان آدمی داده ام به جا خواهم آورد، که من در حالیکه در جسم هستند بر آنها انجام خواهم داد —
۱۸ از این رو، برادران محبوبم، بدین گونه خدایمان می گوید: من نوادگان تو را بدست غیریهودیان رنج خواهم داد؛ با این وجود، من دل های غیریهودیان را نرم خواهم کرد، که آنها مانند یک پدر برای آنها باشند؛ از این رو، غیریهودیان برکت خواهند یافت و از خاندان اسرائیل شمرده خواهند شد.
۱۹ از این رو، من این سرزمین را به نوادگان تو، و آنهایی که از نوادگان تو شمرده شوند، برای همیشه، برای سرزمین میراثیشان، تخصیص خواهم داد؛ زیرا این یک سرزمین برگزیده است، خدا به من می گوید، برتر از همۀ سرزمین های دیگر، از این رو من می خواهم همۀ آدمیانی که در آن ساکن می شوند مرا پرستش کنند، خدا می گوید.
۲۰ و اینک، برادران محبوبم، با دیدن اینکه خدای مهربان ما این چنین دانش بزرگی دربارۀ این چیزها به ما داده است، بگذارید او را به یاد داشته باشیم، و گناهانمان را کنار بگذاریم، و سرهایمان را پایین نیفکنیم، زیرا ما دور انداخته نشده ایم؛ با این وجود، ما از سرزمین میراثیمان بیرون رانده شده ایم؛ ولی به سرزمین بهتری هدایت شده ایم، زیرا سَروَر دریا را راه ما ساخته است، و ما روی یک جزیرۀ دریا هستیم.
۲۱ ولی چه بزرگ هستند وعده های سَروَر بر کسانی که روی جزیره های دریا هستند؛ از این رو از آنجایی که می گوید جزیره ها، ناگزیر باید بیشتر از این یکی باشند، و برادران ما در آنها نیز سکونت دارند.
۲۲ زیرا بنگرید، سَروَر خدا گاه به گاه از خاندان اسرائیل، برپایۀ خواست و خوشنودی خود، مردم را به بیرون هدایت کرده است. و اینک بنگرید، سَروَر همۀ کسانی که جدا شده اند را به یاد می آورد، از این رو او ما را نیز به یاد می آورد.
۲۳ بنابراین، دل هایتان را شاد کنید، و به یاد آورید که شما در عمل کردن برای خود آزاد هستید — در برگزیدن راه مرگ ابدی یا راه زندگی جاویدان.
۲۴ از این رو، برادران محبوبم، خودتان را با خواست خدا آشتی دهید، و نه خواست اهریمن و جسم؛ و پس از اینکه شما با خدا آشتی کردید، به یاد آورید که تنها از راه و در فیض خداست که شما نجات می یابید.
۲۵ از این رو، باشد که خدا شما را با قدرت رستاخیز از مرگ، و نیز از مرگ جاویدان با قدرت کفّاره، برخیزاند که شما بتوانید به ملکوتِ جاویدان خدا پذیرفته شوید، که شما از راه فیض الهی او را ستایش کنید. آمین.

----------
/study/scriptures/bofm/2-ne/11
فصل ۱۱
یعقوب بازخریدارش را دید — قانون موسی نشان از مسیح است و ثابت می کند که او خواهد آمد. نزدیک به ۵۵۹–۵۴۵ پیش از میلاد.
۱ و اینک، یعقوب چیزهای بسیار بیشتری به مردمم در آن زمان گفت؛ با این وجود تنها این چیزها را من واداشته ام تا نوشته شوند، زیرا چیزهایی که من نوشته ام مرا کافی است.
۲ و اینک من، نیفای، از سخنان اشعیا بیشتر می نویسم، زیرا روانم در سخنانش دلشاد می شود. زیرا من سخنانش را به مردمم همانند خواهم کرد، و من آنها را بر همۀ فرزندانم خواهم فرستاد، زیرا او همانا بازخریدارم را دید، همان گونه که من او را دیده ام.
۳ و برادرم، یعقوب، نیز او را دیده است چنان که من دیده ام؛ از این رو، من سخنان آنها را بر فرزندانم خواهم فرستاد تا به آنها ثابت کنم که سخنانم راست هستند. از این رو، با سخنِ سه تن، خدا گفته است من سخنم را صحت خواهم داد. با این وجود، خدا گواهان بیشتری می فرستد، و او همۀ سخنانش را ثابت می کند.
۴ بنگرید، روانم در ثابت کردن به مردمم دربارۀ حقیقتِ آمدن مسیح دلشاد می شود؛ زیرا، قانون موسی به این منظور داده شده است؛ و همۀ چیزهایی که از آغاز جهان از خدا به آدمی داده شده اند، نشانی از او هستند.
۵ و روانم در پیمان های سَروَر که او با پدرانمان بسته است نیز دلشاد می شود؛ آری، در فیض او، و در دادگری و قدرت و رجمت او در برنامۀ بزرگ و جاودانۀ رهایی دادن از مرگ، روانم دلشاد می شود.
۶ و روانم دلشاد می شود در ثابت کردن به مردمم که مگر مسیح بیاید و گرنه همۀ آدمیان هلاک خواهند شد.
۷ زیرا اگر مسیحی نباشد خدایی نیست؛ و اگر خدایی نباشد ما نیستیم، زیرا آفرینشی نمی توانست بوده باشد. ولی خدایی هست، و او مسیح است، و او در کمال زمان خودش می آید.
۸ و اینک من برخی از سخنان اشعیا را می نویسم، که هر کسی از مردمم که این سخنان را خواهد دید دلش را به شوق آورد و برای همۀ آدمیان شادمانی کند. اینک اینها آن سخنانند، و شما می توانید آنها را بر خود و بر همۀ آدمیان بکار برید.

----------
/study/scriptures/bofm/2-ne/12
فصل ۱۲
اشعیا معبد آخرین زمان، گرد آوری اسرائیل، و داوری و آرامش هزاره را می بیند — مغروران و نابکاران در آمدن دوّم پایین آورده می شوند — مقایسه با اشعیا ۲. نزدیک به ۵۵۹–۵۴۵ پیش از میلاد.
۱ سخنی که اشعیا، پسر آموص، دربارۀ یهودا و اورشلیم دید:
۲ و چنین خواهد گذشت در روزهای آخر، هنگامی که کوهِ خانۀ سَروَر بر بالای کوه ها برپا شود، و بالای تپه ها بلند مرتبه شود، و همۀ ملّت ها به سوی آن روان شوند.
۳ و مردم بسیاری خواهند رفت و گفت، بیایید، و بگذارید تا بالا به کوه سَروَر رویم، به خانۀ خدای یعقوب؛ و او راههایش را به ما خواهد آموخت، و ما در راههایش گام بر خواهیم داشت؛ زیرا از صهیون قانون، و از اورشلیم سخن سَروَر پیش خواهد رفت.
۴ و او در میان ملّت ها داوری خواهد کرد، و مردم بسیاری را نکوهش خواهد کرد: و آنها شمشیرهایشان را برای تیغه های گاوآهن، و نیزه هایشان را برای قلابِ هرس زنی خواهند شکست — نه ملّتی علیه ملّتی شمشیر بلند خواهد کرد، نه آنها دیگر جنگ را یاد خواهند گرفت.
۵ ای خاندان یعقوب، بیایید و بگذارید در نور سَروَر گام برداریم؛ آری، بیایید، زیرا همۀ شما به بیراهه رفته اید، هرکس به راه های نابکارانه اش.
۶ بنابراین، سَروَرا، تو مردم خود، خاندان یعقوب را ترک کرده ای، برای اینکه آنها دوباره از شرق زدگی پُر شده اند، و مانند فلسطینیان فالگیران را بگوش دل پذیرفته اند و آنها از فرزندان بیگانه ها خود را خوشنود می سازند.
۷ سرزمینشان نیز آکنده از نقره و طلا است، نه گنج هایشان آخر دارد؛ سرزمینشان آکنده از اسبها نیز هست، نه ارابه هایشان آخر دارد.
۸ سرزمینشان همچنین آکنده از بت هاست؛ آنها کار دست های خودشان را، آنچه که انگشتان خودشان ساخته اند، می پرستند.
۹ و آدم معمولی به پایین سر فرود نمی آورد، و آدم بزرگ خود را فروتن نمی کند، بنابراین، او را نبخش.
۱۰ ای شما نابکاران، به درون صخره وارد شوید، و خود را در خاک پنهان کنید، زیرا ترس از سَروَر و شکوه بزرگ مرتبه اش شما را خواهد زد.
۱۱ و چنین خواهد گذشت که نگاه بالا کشیدۀ آدمی فروتن شده و پرافادگیِ آدمی به پایین خمیده خواهد شد، و سَروَر به تنهایی در آن روز بلند مرتبه خواهد بود.
۱۲ زیرا روز سَروَر سپاهیان بزودی بر همۀ ملّت ها می آید، آری، بر هر کسی؛ آری، بر مغرور و بالا کشیده و بر هر کسی که مُتَکبّر است، و او پایین آورده خواهد شد.
۱۳ آری، و روز سَروَر بر همۀ سَروهای لبنان، زیرا آنها سرکشیده و مُتَکبّر هستند؛ و بر روی همۀ بلوط های باشان خواهد آمد.
۱۴ و بر همۀ کوه های بلند و بر همۀ تپه ها و بر همۀ ملّت هایی که مُتَکبّر شده اند، و بر هر مردمی.
۱۵ و بر هر بُرج بلند و بر هر دیوار پَرچین شده؛
۱۶ و بر همۀ کشتی های دریا و بر همۀ کشتی های ترشیش و بر همۀ نگاره های خوش نما.
۱۷ و خودبزرگ بینی آدمی به پایین خم خواهد شد و پُرافادگی آدمیان پست خواهد شد؛ و سَروَر در آن روز به تنهایی بلند مرتبه خواهد بود.
۱۸ و بُت ها را او کاملاً برخواهد انداخت.
۱۹ و آنها به سوراخ های صخره ها و به غارهای زمین خواهند رفت، زیرا ترس از سَروَر بر سر آنها خواهد آمد و شکوه بزرگ مرتبه اش آنها را خواهد زد، هنگامی که او برمی خیزد تا زمین را به شکل هراسناکی تکان دهد.
۲۰ در آن روزگار آدمی بُت های نقره ای اش و بُت های طلایی اش را که او برای خود ساخته تا پرستش کند، پیش موش های کور و خفاشان خواهد انداخت؛
۲۱ تا به شکاف های صخره ها، و به بالای صخره های ناهموار برود، زیرا ترس از سَروَر بر سر آنها خواهد آمد و شکوه بزرگ مرتبه اش آنها را خواهد زد، هنگامی که او برمی خیزد تا زمین را به شکل هراسناکی تکان دهد.
۲۲ از آدمی دست بردارید، که نَفَسش در سوراخ های بینی اش است؛ زیرا او در چه به حساب آورده می شود؟

----------
/study/scriptures/bofm/2-ne/13
فصل ۱۳
یهودا و اورشلیم برای نافرمانی شان مجازات می شوند — سَروَر برای مردمش درخواست می کند و آنها را داوری می کند — دختران صهیون برای دنیوی بودن نفرین می شوند و عذاب می کشند — مقایسه با اشعیا ۳. نزدیک به ۵۵۹–۵۴۵ پیش از میلاد.
۱ زیرا بنگرید، سَروَر، سَروَر سپاهیان، تیرک و کوزه، تمامی تیرک نان و تمامی کوزۀ آب را از اورشلیم و از یهودا برمی گیرد —
۲ مرد توانا و مرد جنگ، داور و پیامبر و دانا و پیران؛
۳ فرماندۀ پنجاه نفر و مرد ارجمند و مُشیر و پیشه ور زبردست و سخنور شیوا.
۴ و من به آنها فرزندانی می دهم تا شاهزاده های آنها باشند، و کودکان بر آنها فرمانروایی خواهند کرد.
۵ و مردم ستم خواهند دید، هر کسی از دیگری، و هر کسی از همسایه اش؛ بچه علیه پیران، و فرومایه علیه ارجمند با غرور رفتار خواهد کرد.
۶ هنگامی که مردی برادرش از خاندان پدری اش را محکم بگیرد و بگوید: تو ردا داری، فرمانروای ما باش، و نگذار این تباهی زیر دست تو آید —
۷ در آن روز او سوگند یاد کرده، می گوید: من شفا دهنده نخواهم بود؛ زیرا در خانه ام نه نان هست نه ردا؛ مرا فرمانروای مردم نکنید.
۸ زیرا اورشلیم تباه شده است، و یهودا فرو ریخته است، برای اینکه زبان هایشان و کارهایشان علیه سَروَر بوده است، به برافروختن خشم چشم های شکوهمندش.
۹ نشانِ چهرۀ آنها علیه آنها گواهی می دهد و گناهشان را حتّی همچون سَدوم اعلام می کند، و آنها نمی توانند آن را پنهان کنند. وای بر روان هایشان، زیرا آنها بر خودشان پلیدی را پاداش داده اند!
۱۰ به پرهیزکاران بگو که این برای آنها خوب است؛ زیرا آنها میوۀ کارهایشان را خواهند خورد.
۱۱ وای بر نابکاران، زیرا آنها هلاک خواهند شد؛ زیرا پاداش دست هایشان بر آنها خواهد آمد!
۱۲ و مردمِ من، بچه ها ستمگران آنها هستند، و زنان بر آنها فرمانروایی می کنند. آه مردم من، آنهایی که شما را هدایت می کنند، سبب می شوند تا شما اشتباه کنید و راههای مسیر خود را نابود کنید.
۱۳ سَروَر می ایستد تا درخواست کند، و می ایستد تا مردم را داوری کند.
۱۴ سَروَر با پیرانِ مردمش و شاهزاده های آنها به داوری وارد خواهد شد؛ زیرا شما تاکستان و تاراج بینوایان را تا آخر در خانه های خود خورده اید.
۱۵ منظور شما چیست؟ شما مردمم را می کوبید، و رخسار بینوایان را خُرد می کنید، سَروَر خدای سپاهیان می گوید.
۱۶ افزون بر این، سَروَر می گوید: برای اینکه دختران صهیون پُرافاده هستند، و با گردن های کشیده و چشم های هرزه گام برمی دارند، با ناز می خرامند، و همچنان که می روند خلخال پاهایشان را به صدا در می آورند —
۱۷ بنابراین سَروَر با گَری، فرق سر دختران صهیون را خواهد زد، و سَروَر جاهای پوشیدۀ آنها را برهنه خواهد کرد.
۱۸ در آن روز سَروَر زینت خلخال ها و تورِ سرها و پیشانی بند های هلالی آنها را بر خواهد داشت؛
۱۹ زنجیرها و دستبندها و شال ها؛
۲۰ دستارها و زیورهای ساق پا و پیشانی بندها و عطردان ها و گوشواره ها؛
۲۱ انگشترها و حلقه های بینی؛
۲۲ جامه های جورواجور و روپوش ها و چارقدها و گیره های مو؛
۲۳ آینه ها و کتان اعلا و روسری ها و روبنده ها.
۲۴ و چنین خواهد گذشت، بجای بوی خوش بوی بد خواهد بود؛ و بجای یک شال کمر، یک شندر پاره؛ و بجای موی آراسته، کچلی؛ و بجای یک سینه ریز، یک شال کرباس؛ داغ بجای زیبایی.
۲۵ مردان تو با شمشیر و توانایی تو در جنگ فرو خواهند افتاد.
۲۶ و دروازه هایش عزاداری و سوگواری خواهند کرد؛ و او متروکه شده و بر خاک خواهد نشست.

----------
/study/scriptures/bofm/2-ne/14
فصل ۱۴
صهیون و دخترانش در روزگارِ هزاره بازخرید و پاکیزه خواهند شد — مقایسه با اشعیا ۴. نزدیک به ۵۵۹–۵۴۵ پیش از میلاد.
۱ و در آن روزگار، هفت زن گریبان مردی را گرفته می گویند: ما نان خودمان را خواهیم خورد، جامه های خودمان را خواهیم پوشید؛ تنها بگذار ما بنام تو خوانده شویم تا رسوایی ما برداشته شود.
۲ در آن روزگار شاخۀ سَروَر زیبا و شکوهمند خواهد بود؛ میوه های زمین عالی و دوست داشتنی به آنهایی که بازماندگان اسرائیل هستند.
۳ و چنین خواهد گذشت، آنهایی که در صهیون باقیمانده اند و در اورشلیم می مانند، هر کسی که در میان زندگان اورشلیم نوشته شود مقدّس خوانده خواهد شد —
۴ هنگامی که سَروَر آلودگی دختران صهیون را بشُویَد، و خون اورشلیم را از میان آن با روح داوری و با روح سوزان بزُداید.
۵ و سَروَر بر هر جایِ مسکونیِ کوه صهیون، و بر گرد هم آیی های آن، در روز یک ابر و دود و در شب درخشش یک آتشِ زبانه کِش خواهد آفرید؛ زیرا حفاظی بر همۀ شکوه صهیون خواهد بود.
۶ و خیمه ای برای یک سایبان از گرما درهنگام روز، و برای یک پناهگاهی، و سر پناهی از توفان و از باران خواهد بود.

----------
/study/scriptures/bofm/2-ne/15
فصل ۱۵
تاکستانِ سَروَر (اسرائیل) متروکه خواهد شد، و مردم او پراکنده خواهند شد — تیره روزی در وضعیّت از دین برگشتگی و پراکندگی شان بر سر آنها خواهد آمد — سَروَر پرچمی بلند خواهد کرد و اسرائیل را گرد هم خواهد آورد — مقایسه با اشعیا ۵. نزدیک به ۵۵۹–۵۴۵ پیش از میلاد.
۱ و آنگاه، دربارۀ تاکستانش، سرودی از محبوبم را برای محبوبترینم می سرایم. محبوبترینم در یک تپّۀ خیلی بارور تاکستانی دارد.
۲ و او آن را حصار کشید، و سنگ های آن را جمع کرد، و برگزیده ترین تاک ها را در آن کاشت، و در میان آن بُرجی ساخت، و در آن حوضچه ای نیز ساخت؛ و چشم به راه آن بود که انگور ببار آورَد، و آن انگور وحشی ببار آورد.
۳ و اینک، ای ساکنان اورشلیم، و مردان یهودا، از شما خواهش می کنم، مابین من و تاکستانم داوری کنید.
۴ چه کار دیگری می توانست بر تاکستانم انجام شود که من آن را در آن انجام نداده ام؟ از این رو، هنگامی که من چشم به راه بودم که انگور ببار آورَد انگور وحشی ببار آورد.
۵ و اینک برو؛ من برای شما خواهم گفت با تاکستانم چه خواهم کرد — من پرچین آن را برخواهم داشت، و همۀ آن خورده خواهد شد؛ و دیوار آن را ویران خواهم کرد، و آن لگدمال خواهد شد؛
۶ و من آن را ویران خواهم کرد؛ آن نه هَرَس خواهد شد نه کَنده؛ بلکه خار و خس در آن خواهد روئید؛ من همچنین به ابرها فرمان خواهم داد که هیچ بارانی بر آن نبارد.
۷ زیرا تاکستانِ سَروَر سپاهیان، خاندان اسرائیل است، و مردمان یهودا نهالِ دلنشین او؛ و او چشم به راه دادگری بود، و ستم دید؛ چشم به راه پرهیزکاری بود، ولی ناله ای شنید.
۸ وای بر آنهایی که خانه به خانه هایشان می افزایند، تا اینکه دیگر جایی نباشد، که بتوانند به تنهایی در میان آن زمین جای گیرند!
۹ در گوش های من، سَروَر سپاهیان گفت، براستی خانه های بسیاری متروکه، و شهرهای بزرگ و خوش نما بی سکنه خواهند شد.
۱۰ آری، ده هکتار تاکستان یک خُمره شراب، و ده مَن دانه یک مَن غله خواهد داد.
۱۱ وای بر آنهایی که در بامداد برمی خیزند، که در پی نوشیدنی قوی بروند، که تا شب ادامه دهند، و شراب آنها را گرم کند!
۱۲ و چنگ و عود، دف و نِی و شراب در بزم هایشان باشد؛ ولی نه به کار سَروَر اعتنا کنند نه عملکرد دستانش را در نظر بگیرند.
۱۳ از این رو، مردم من چون آگاهی ندارند به اسارت درآمده اند؛ و مردم ارجمندشان گرسنگی کشیده اند و جمعیّت شان از تشنگی خشکیده شده اند.
۱۴ بنابراین، دوزخ خود را بزرگ کرده و دهانش را بدون اندازه گشوده است؛ و شکوه شان و جمعیّت شان و فَرّشان، و او که شادمانی می کند در آن فرو خواهد افتاد.
۱۵ و آدم معمولی پایین آورده خواهد شد، و آدم توانا فروتن خواهد شد، و چشمان مُتکبّر فروتن خواهند شد.
۱۶ ولی سَروَر سپاهیان در دادگری بلند مرتبه خواهد شد، و خدایی که مقدّس است در پرهیزکاری تقدیس خواهد شد.
۱۷ آنگاه برّه ها به شیوۀ خود خواهند چرید، و جاهای متروکۀ فربه ها را بیگانگان خواهند خورد.
۱۸ وای بر آنهایی که نابکاری را با ریسمان های بیهودگی، و گناه را گویی با یک طنابِ ارابه می کشند.
۱۹ که می گویند: بگذار او سرعت دهد، کارش را شتاب دهد، تا ما آن را ببینیم؛ و بگذار اندرز قدّوس اسرائیل نزدیک شود و بیاید، تا ما آن را بشناسیم.
۲۰ وای بر آنهایی که پلیدی را نیکی و نیکی را پلیدی می خوانند که تاریکی را همچون نور و نور را همچون تاریکی قرار می دهند، که تلخی را همچون شیرینی و شیرینی را همچون تلخی قرار می دهند!
۲۱ وای بر در چشم خود خِردمَندان و در دید خود دانایان!
۲۲ وای بر آن که بی اندازه شراب می نوشد، و مردان نیرومندی که نوشیدنی های قوی را در هم می آمیزند.
۲۳ چه کسی نابکار را برای پاداش بیگناه می شمرد، و پرهیزکاریِ پرهیزکار را از او برمی دارد!
۲۴ بنابراین، آنچنان که آتش پوشال را می بلعد، و شعله کاه را می سوزاند، ریشۀ آنها گندیده خواهد شد، و شکوفه های آنها همچون گَرد و غبار به بالا خواهند رفت؛ زیرا آنها قانون سَروَر سپاهیان را به دور انداخته اند، و سخن قدّوس اسرائیل را خوار شمرده اند.
۲۵ از این رو، خشم سَروَر علیه مردمش افروخته شده است، و او دستش را علیه آنها بلند کرده است، و آنها را زده است؛ و تپّه ها لرزیدند، و لاشه های آنها در میان خیابان ها دریده شدند. با این همه خشمش برطرف نشده است، بلکه دستش هنوز دراز است.
۲۶ و او بر ملّت های دوردست پرچمی بلند خواهد کرد، و بر آنها در کرانۀ زمین بانگ برخواهد آورد؛ و بنگرید، آنها با سرعتی چابکانه خواهند آمد؛ در میان آنها هیچ کسی نه خسته خواهد بود نه لغزان.
۲۷ هیچ کسی نه خواهد آرمید نه خواهد خوابید؛ نه شال کمرشان باز خواهد شد، نه بند کفش هایشان گُسیخته خواهد شد؛
۲۸ تیرهایشان تیز، و همۀ کمان هایشان خم شده خواهد بود، و سُم های اسب هایشان مانند سنگِ خارا، و چرخ هایشان مانند گردباد، غُرّش آنها مانند شیری شمرده خواهد شد.
۲۹ آنها مانند شیرهای جوان غُرّش خواهند کرد؛ آری، آنها غُرّش خواهند کرد، و بر شکار چنگ خواهند زد، و بی خطر خواهند بُرد، و هیچ رهایی دهنده ای نخواهند بود.
۳۰ و در آن روزگار آنها مانند غرّش دریا علیه آنان غرّش خواهند کرد؛ و اگر آنان به آن سرزمین نگاه کنند، بنگرید، تاریکی و اندوه، و نور در آسمان های آن تاریک می شود.

----------
/study/scriptures/bofm/2-ne/16
فصل ۱۶
اشعیا سَروَر را می بیند — گناهان اشعیا بخشیده می شود — او به نبوّت کردن فرا خوانده می شود — او از رد کردن آموزش های مسیح از سوی یهودیان نبوّت می کند — بازمانده ای باز خواهد گشت — مقایسه با اشعیا ۶. نزدیک به ۵۵۹–۵۴۵ پیش از میلاد.
۱ در سالی که عُزیای پادشاه مُرد، من سَروَر را نیز بالا و بلند مرتبه، بر تختی نشسته دیدم، و دامان او معبد را پُر کرده بود.
۲ در بالای آن سِرافین ایستاده بودند؛ هر کدام شش بال داشتند؛ با دو تا رخسارش را می پوشاندند، و با دوتا پاهایشان را می پوشاندند، و با دوتا پرواز می کردند.
۳ و یکی بر دیگری فریاد برآورد، و گفت: مقدّس، مقدّس، مقدّس، است سَروَر سپاهیان؛ تمامی زمین آکنده از شکوهش است.
۴ و پاشنه های در از ندای او که فریاد زد جابجا شدند، و خانه آکنده از دود شد.
۵ آنگاه گفتم من: وای بر من باد! زیرا من از دست رفته ام؛ برای اینکه من مردی با لب های ناپاک هستم؛ و من در میان مردمی با لب های ناپاک ساکن هستم؛ زیرا چشمان من پادشاه، سَروَر سپاهیان، را دیده اند.
۶ آنگاه یکی از سِرافین به نزد من پرواز کرد، در دستش یک زغال گداخته داشته، که او با انبر از روی قربانگاه برداشته بود.
۷ و او آن را بر دهانم نهاد، و گفت: نظر کن، این لب های تو را لمس کرده است؛ و نابکاری تو برداشته شده است، و گناه تو زدوده شده است.
۸ همچنین ندای سَروَر را شنیدم، گفتا: چه کسی را بفرستم، و چه کسی برای ما خواهد رفت، آنگاه من گفتم: من اینجا هستم؛ مرا بفرست.
۹ و او گفت: برو و به این مردم بگو — هر آینه بشنوید، ولی آنها نفهمیدند؛ و هر آینه ببینید، ولی آنها درک نکردند.
۱۰ دل این مردم را فربه ساز، و گوشهایشان را سنگین کن، و چشمانشان را ببند — مبادا آنها با چشمانشان ببینند، و با گوشهایشان بشنوند، با دل هایشان بفهمند، و گرویده و شفا یابند.
۱۱ آنگاه من گفتم: تا کِی؟ و او گفت: تا زمانی که شهرها بدون سکنه ویران شوند، و خانه ها بدون مَرد، و سرزمین کاملاً متروکه شود؛
۱۲ و سَروَر آدمیان را به دور دست برده باشد، زیرا شکافی بزرگ در میان این سرزمین خواهد بود.
۱۳ ولی با این حال یک دهم خواهند ماند، و آنها باز خواهند گشت، و خورده خواهند شد، همچون یک درخت زیزفون، و همچون یک درخت بلوط که شیرۀ شان در آنها هستند هنگامی که برگ هایشان را می ریزند؛ این چنین نوادگان مقدّس شیرۀ آن خواهند بود.

----------
/study/scriptures/bofm/2-ne/17
فصل ۱۷
افرایم و سوریه علیه یهودا جنگ بپا می کنند — مسیح از یک باکره زاده خواهد شد — مقایسه با اشعیا ۷. نزدیک به ۵۵۹–۵۴۵ پیش از میلاد.
۱ و چنین گذشت در روزگار آحاز پسر یوتام، پسر عُزّیا، پادشاه یهودا، رصین پادشاه سوریه، و فقح پسر رملیا پادشاه اسرائیل، بالا به سوی اورشلیم رفتند تا علیه آن بجنگند، ولی نتوانستند بر آن چیره شوند.
۲ و این به خاندان داوُد گفته شد، گفتا: سوریه با افرایم همدست شده است. و دل او، و دل مردمش تکان خورد، همچون درختان جنگل که با باد تکان می خورند.
۳ آنگاه سَروَر بر اشعیا گفت: اینک، تو و پسرت شارایاشوب، در پایانۀ آبراهِ آبگیر بالایی در بزرگراهِ دشتِ جامه شویان، به دیدار آحاز پیش روید؛
۴ و به او بگو: توجّه کن و آرام باش؛ نه بترس، نه از این دو دُمِ این مشعل های دود کننده، از خشم آلودیِ شدید رَصین سوریه ای، و پسر رَملیا سُست شو.
۵ برای اینکه سوریه، افرایم، و پسر رملیا علیه تو مشورت کرده اند، گفته اند:
۶ بگذارید علیه یهودا بالا رویم و آن را به ستوه آوریم، و بگذارید در آن برای خود شاخه ای درست کنیم، و پادشاهی در میان آن، آری، پسر طبئل را، قرار دهیم.
۷ بدین گونه سَروَر خدا می گوید: نه چنین خواهد ماند نه چنین خواهد گذشت.
۸ زیرا فرماندهی سوریه دمشق است، و فرماندهی دمشق، رصین؛ و پس از شصت و پنج سال افرایم شکسته خواهد شد که دیگر مردمی نباشد.
۹ و سَر افرایم سامره است، و سَر سامره پسر رملیا است. اگر شما ایمان نیاورید بدرستی شما پابرجا نخواهید ماند.
۱۰ افزون بر این، سَروَر دوباره بر آحاز سخن گفته، گفتا:
۱۱ نشانه ای از خدایت سَروَر بخواه؛ آن را یا در اعماق بخواه، یا در بلندی های بالا.
۱۲ ولی آحاز گفت: من نه خواهم خواست، نه سَروَر را آزمایش خواهم کرد.
۱۳ و او گفت: اینک بشنوید، ای خاندان داوُد؛ آیا این چیز کوچکی برای شماست تا آدمیان را به ستوه آورید، ولی آیا شما خدایم را نیز به ستوه خواهید آورد؟
۱۴ بنابراین، سَروَر خود به تو نشانه ای خواهد داد — بنگرید، باکره ای باردار خواهد شد، و پسری خواهد زایید، و نام او را عمانوئیل خواهد خواند.
۱۵ او کره و عسل خواهد خورد که سر باز زدن از پلیدی و برگزیدن نیکی را بداند.
۱۶ زیرا پیش از آن بچه از پلیدی سر باز زدن و نیکی برگزیدن را بداند، سرزمینی که تو از آن بیزاری را هر دو پادشاهش تَرک خواهند کرد.
۱۷ سَروَر بر تو و بر مردم تو و بر خاندان پدر تو روزگاری را خواهد آورد که از روزگاری که افرایم از یهودا پادشاه آشور جدا شد نیامده است.
۱۸ و چنین خواهد گذشت در آن روز که سَروَر برای مگسی که در دوردست ترین بخش مصر است، و برای زنبوری که در سرزمین آشور است بانگ برخواهد آورد.
۱۹ و آنها خواهند آمد، و همۀ آنها در وادی های متروکه و در سوراخ های صخره ها و بر همۀ خارها و بر همۀ بوته ها قرار خواهند گرفت.
۲۰ در همان روز سَروَر با تیغی که از آنسوی رودها از پادشاه آشور به کار گرفته شده است، سر و موی پاها را خواهد تراشید؛ و ریش ها را هم از بین خواهد برد.
۲۱ و چنین خواهد گذشت در آن روز، مردی یک گاو جوان و دو برّه را پرورش خواهد داد.
۲۲ و چنین خواهد گذشت، از فراوانی شیری که آنها خواهند داد او کَره خواهد خورد؛ زیرا هر کسی که در این سرزمین باقی بمانَد کَره و عسل خواهد خورد.
۲۳ و چنین خواهد گذشت در آن روز که هر مکانی که هزار تاک را به هزار پارۀ نقره می دادند، همچون خار و خس خواهد شد.
۲۴ با تیرها و کمان ها مردان به آنجا خواهند آمد، برای اینکه همۀ سرزمین خار و خس خواهد شد.
۲۵ و همۀ تپّه هایی که می بایستی با کلنگ کَنده شوند، از ترس خار و خس به آنجا نخواهد آمد، بلکه آن جایی برای فرستادن گاوان بر آن، و پایمال کردن آن بدست گوسفندان خواهد شد.

----------
/study/scriptures/bofm/2-ne/18
فصل ۱۸
مسیح همچون سنگ لغزش و سنگ آسیب خواهد بود — به دنبال سَروَر باشید، نه جادوگران جیک زن — برای راهنمایی به قانون و به گواهی روی آورید — مقایسه با اشعیا ۸. نزدیک به ۵۵۹–۵۴۵ پیش از میلاد.
۱ افزون بر این، سخن سَروَر بر من گفت: برای خود طوماری بزرگ بردار و در آن با قلمِ آدمی، دربارۀ مَهیر-شلال-حاش-بَز بنویس.
۲ و من بر خود گواهان باایمان، اوریای کشیش و زکریا پسر یَبَرکیا را بر گرفتم تا بِنگارم.
۳ و من نزد نبّیه رفتم؛ و او باردار شد و پسری زایید. آنگاه سَروَر به من گفت: نامش را مهیر-شلال-حاش-بَز بخوان.
۴ زیرا بنگرید، آن بچه نخواهد دانست چگونه پدر و مادر را صدا زند، پیش از اینکه ثروت های دمشق و تاراج سامره به نزد پادشاه آشور برده شوند.
۵ سَروَر دوباره بر من سخن گفت، گفتا:
۶ چون که این مردم از آب های شیلُوِه که به نرمی جاری است سر باز می زنند، و در رصین و پسر رمیلیا شادمانی می کنند؛
۷ بنابراین اینک، بنگرید، سَروَر آب های رود را بر آنها بالا می برد، نیرومند و بسیار، یعنی پادشاه آشور و همۀ شکوه او را، و او بر روی همۀ آبراه هایش خواهد آمد، و بر همۀ کناره هایش لبریز خواهد شد.
۸ و او از میان یهودا خواهد گذشت؛ او سرریز ولبریز خواهد شد، او حتّی به گلو خواهد رسید؛ و پهنای بال هایش پهنۀ سرزمین تو را پُر خواهد ساخت، ای عمانوئیل.
۹ همبسته شوید، ای شما مردم، و تکه تکه خواهید شد؛ و گوش فرا دهید همۀ شما از کشورهای دوردست؛ کمر خود را ببندید، و تکه تکه خواهید شد؛ کمر خود را ببندید، و تکه تکه خواهید شد.
۱۰ با یکدیگر مشورت کنید و آن پوچ می شود؛ سخن را بگویید و آن انجام نمی شود؛ زیرا خدا با ماست.
۱۱ زیرا سَروَر بدین گونه با دستی نیرومند به من سخن گفت، و مرا یاد داد که من نمی بایستی به روش این مردم گام بردارم، گفتا:
۱۲ توطئه نخوانید هرآنچه که این مردم توطئه می خوانند؛ از ترس آنها نه ترسان و نه هراسان شوید.
۱۳ سَروَر سپاهیان را تقدیس کنید، و بگذارید او ترس شما باشد، و بگذارید او دِهشَت شما باشد.
۱۴ و او همچون جایگاه مقدّسی خواهد بود، ولی همچون یک سنگ مانع و همچون یک سنگ آسیب بر هر دو خاندان اسرائیل، همچون یک دام و یک تله بر ساکنان اورشلیم.
۱۵ و بسیاری در میان آنها خواهند لغزید و فرو خواهند افتاد، و شکسته خواهند شد، و به دام خواهند افتاد، و گرفتار خواهند شد.
۱۶ در میان پیروانم گواهی را ببند، قانون را مُهر و موم بزن.
۱۷ و من بر سَروَر، که رخسارش را از خاندان یعقوب پنهان می سازد، منتظر خواهم بود، و به دنبال او خواهم بود.
۱۸ بنگرید، من و فرزندانی که سَروَر به من داده است همچون نشانه ها و شگفتی هایی از سَروَر سپاهیان، که در کوه صهیون ساکن است، در اسرائیل هستیم.
۱۹ و هنگامی که آنها بر شما گویند: از آنهایی که روح احضار می کنند، و از جادوگرانی که جیک می زنند و زمزمه می کنند جویا شوید — آیا مردم نباید برای زندگان از خدایشان جویا شوند که از مردگان بشنوند؟
۲۰ به قانون و گواهی روی آورید؛ و برپایۀ این سخن اگر سخن نگویند، این برای این است که هیچ نوری در آنها نیست.
۲۱ و آنها بسیار سختی کشیده و گرسنه از آن خواهند گذشت؛ و چنین خواهد گذشت که هنگامی که گرسنه شوند، آنها خودشان را ترشرو خواهند کرد، و پادشاهشان و خدایشان را نفرین خواهند کرد، و به بالا نگاه خواهند کرد.
۲۲ و آنها بر زمین نگاه خواهند کرد و سختی، و تاریکی، و تیرگیِ غم را خواهند دید، و به تاریکی رانده خواهند شد.

----------
/study/scriptures/bofm/2-ne/19
فصل ۱۹
اشعیا از مسیح سخن می گوید — مردمِ در تاریکی نوری بزرگ را خواهند دید — برای ما بچه ای زاده می شود — او شاهزادۀ آرامش خواهد بود و بر تخت داوُد فرمانروایی خواهد کرد — مقایسه با اشعیا ۹. نزدیک به ۵۵۹–۵۵۴ پیش از میلاد.
۱ با این وجود، این تیرگی چنان که در دورۀ عذاب او بود نخواهد بود، هنگامی که او نخست سرزمین زَبولون، و سرزمین نَفتالی را اندکی به رنج آورد، و سپس کنارِ راه دریای سرخ، در آنسوی اُردن در جلیل، ملّت ها را شدیدتر به رنج آورد.
۲ مردمی که در تاریکی گام برمی داشتند نور بزرگی را دیده اند؛ آنهایی که در سرزمینِ سایۀ مرگ بسر می بردند، بر آنها نور درخشیده است.
۳ تو این ملّت را چند برابر کرده ای و شادی را افزایش داده ای — آنها در پیش تو به شیوۀ شادیِ هنگام برداشت محصول و همچون شادمانی کردن مردان هنگامی که تاراج را تقسیم می کنند شادی می کنند.
۴ زیرا تو یوغِ بار سنگین او و چوبِ بر دوش او، ترکۀ ستمگرِ او را شکسته ای.
۵ زیرا هر نبردِ جنگجویی همراه با سر و صدای پُرآشوب است، و تنپوش ها آغشته در خون؛ ولی این همراه با سوختن و هیزم آتش خواهد بود.
۶ زیرا برای ما بچه ای زاده شده است، برای ما پسری داده شده است؛ و حکومت بر دوش او خواهد بود؛ و نام او، شگفت انگیز، مُشیر، خدای توانا، پدر ابدی، شاهزادۀ آرامش خوانده خواهد شد.
۷ در افزایش حکومت و آرامش بر تخت داوُد، و بر ملکوتِ او هیچ پایانی نیست تا آن را نظم دهد، و آن را با داوری و با دادگری از این پس حتّی برای همیشه برپا کند. شور و شوقِ سَروَر سپاهیان این را انجام خواهد داد.
۸ سَروَر سخنش را بر یعقوب فرستاد و آن بر اسرائیل روشنی داده است.
۹ و همۀ مردم خواهند دانست، یعنی افرایم و ساکنان سامره، که در غرور و سِتبَری دل می گویند:
۱۰ آجرها فرو ریخته اند، ولی ما با سنگ های تراشیده خواهیم ساخت؛ چنارها بُریده شده اند، ولی ما سَروها را جایگزین خواهیم کرد.
۱۱ بنابراین سَروَر دشمنانِ رصین را علیه او برخواهد افراشت، و دشمنانِ او را با هم متّحد خواهد کرد؛
۱۲ سوری ها از پیش و فلسطینیان از پس؛ و آنها اسرائیل را با دهانِ باز خواهند بلعید. با این همه خشمش برطرف نشده است، بلکه دستش هنوز دراز است.
۱۳ زیرا مردم نه به او که آنها را می زند رو می کنند، نه جویای سَروَر سپاهیان هستند.
۱۴ بنابراین سَروَر سر و دُم، شاخه و نی را از اسرائیل در یک روز خواهد برید.
۱۵ پیر، او سر است؛ و پیامبری که دروغ را آموزش می دهد، او دُم است.
۱۶ زیرا رهبرانِ این مردم سبب می شوند تا آنها به خطا روند؛ و آنانی که بدست آنها هدایت شوند نابود می شوند.
۱۷ بنابراین سَروَر نه شادی در مردانِ جوانشان خواهد داشت، نه رحمت بر یتیمان و بیوه هایشان؛ زیرا هر یک از آنها یک دورو و یک پلیدکاراست، و هر دهانی ابلهانه سخن می گوید. با این همه خشمش برطرف نشده است، بلکه دستش هنوز دراز است.
۱۸ زیرا نابکاری همچون آتش می سوزاند؛ خار و خس را خواهد بلعید، و در درختزارهای جنگل ها برخواهد افروخت، و آنها مانند دودِ بالا رونده بالا خواهند رفت.
۱۹ با غضبِ سَروَر سپاهیان این سرزمین تاریک شده است، و مردم همچون هیزم آتش خواهند بود؛ هیچ کسی برادرش را امان نخواهد داد.
۲۰ و او از دست راست می قاپد و گرسنه می ماند؛ و از دست چپ می خورد و آنها خرسند نخواهند شد؛ آنها هر کسی گوشت بازوی خود را خواهد خورد —
۲۱ منسّی بر افرایم؛ و افرایم بر منسّی؛ آنها با همدیگر علیه یهودا خواهند بود. با این همه خشمش برطرف نشده است، بلکه دستش هنوز دراز است.

----------
/study/scriptures/bofm/2-ne/20
فصل ۲۰
نابودی آشور نمونه ای از نابودی نابکاران در آمدن دوباره است — تنی چند از مردم پس از آمدن دوّم سَروَر باقی خواهند ماند — بازماندگان یعقوب در آن روز باز خواهند گشت — مقایسه با اشعیا ۱۰. نزدیک به ۵۵۹–۵۴۵ پیش از میلاد.
۱ وای بر آنهایی که با حکم های نابکارانه حکم می کنند، و اینکه ناروایی را که خود وضع کرده اند می نویسند؛
۲ تا نیازمند را از داوری دور کنند، و حق را از مردم بینوای من بر گیرند، تا بیوگان غنیمت آنها شوند، و تا از یتیمان بِرُبایند!
۳ و در روز بازخواست، و در ویرانی که از دوردست خواهد آمد، چه خواهید کرد؟ به چه کسی برای کمک خواهید گریخت؟ و شکوهتان را در کجا باقی خواهید گذاشت؟
۴ بدون من آنها زیر بار اسیران سر فرود خواهند آورد، و زیر کُشته شدگان خواهند افتاد. با این همه خشمش برطرف نشده است، بلکه دستش هنوز دراز است.
۵ ای آشوریان، تَرکۀ خشم من، و چوبۀ در دست آنها غضب آنها است.
۶ من او را علیه یک ملّتِ دورو خواهم فرستاد، و علیه مردم مورد غضبم به او خواهم سپرد تا تاراج کند، و غنیمت بگیرد، و آنها را مانند گِل خیابان ها لگدمال کند.
۷ هرچند او نه چنین منظوری دارد، نه دلش چنین می اندیشد؛ بلکه در دلش این است که ملّت های نه چندان کم را نابود کند و ببُرد.
۸ زیرا او می گوید: آیا شاهزاده های من همگی پادشاه نیستند؟
۹ آیا کلنو همچون کرکِمیش نیست؟ آیا حمات همچون ارفاد نیست؟ آیا سامره همچون دمشق نیست؟
۱۰ چنان که دستم پادشاهی های بُت ها را بنیاد نهاده است، و نگاره های تراشیده شدۀ آنهایی که از نگارهای اورشلیم و از سامره برتر بودند؛
۱۱ آیا نباید من بر اورشلیم و بُت هایش همان کنم، چنان که بر سامره و بُت هایش کرده ام؟
۱۲ از این رو چنین خواهد گذشت که هنگامی که سَروَر تمامی کارش را بر کوه صهیون و بر اورشلیم انجام دهد، من میوۀ دل ستبریِ پادشاه آشور و شُکوه نگاه های خودبینش را مجازات خواهم کرد.
۱۳ زیرا او می گوید: با نیروی دستم و با خِردَم من این چیزها را انجام داده ام؛ زیرا من دانا هستم؛ و من مرزهای مردم را جابجا کرده ام، و گنج هایشان را ربوده ام، و من ساکنان را مانند یک مرد دلاور به زیر انداخته ام؛
۱۴ و دست من ثروت مردم را همچون آشیانه ای یافته است؛ و چنان که یکی تخم های بجا مانده را گردآوری می کند من همۀ زمین را گردآورده ام؛ و کسی نبود تا بال بجنباند، یا دهان باز کند، یا جیک بزند.
۱۵ آیا تَبر در برابر او که با آن می شکند خودستایی می کند؟ آیا ارّه بر او که آن را می کِشد بر خودش می بالد؟ انگار ترکه علیه آنهایی که آن را بلند می کنند خودش را تکان دهد، یا انگار چوب دستی انگار که چوب نبوده است خودش را بلند کند!
۱۶ بنابراین سَروَر، سَروَر سپاهیان، به میان فربه هایش، لاغری خواهد فرستاد؛ و او زیر شکوهش سوختنی مانند سوختن آتش بر خواهد افروخت.
۱۷ و نور اسرائیل همچون آتشی خواهد بود، و قدّوس او همچون شعله ای، و خار و خسش را در یک روز خواهد سوزاند و خواهد بلعید؛
۱۸ و شُکوه جنگلش و دشت پُر محصولش، هم روان و هم بدن را خواهد سوزاند؛ و آنها همچون زمانی که پرچمدار به زمین می افتد خواهند بود.
۱۹ و بقیۀ درختانِ جنگلش اندک خواهند بود که بچه ای بتواند آنها را بنویسد.
۲۰ و چنین خواهد گذشت در آن روز، که بازماندگان اسرائیل و آنهایی که جان بِدربُردگان خاندان یعقوب هستند، بر او که آنها را می زد دیگر تکیه نخواهند کرد، بلکه بر سَروَر، قدّوس اسرائیل، به حقیقت، تکیه خواهند کرد.
۲۱ بازماندگان، آری، یعنی بازماندگان یعقوب، به سوی خدای توانا باز خواهند گشت.
۲۲ زیرا اگرچه مردم تو همچون شن های دریا باشند، هنوز هم بازمانده ای از آنها بازخواهد گشت؛ حکم هلاکت از پرهیزکاری لبریز خواهد شد.
۲۳ زیرا سَروَر خدای سپاهیان، هلاکت را می آورد، هلاکتی که در همۀ آن سرزمین معیّن شده است.
۲۴ بنابراین، بدین گونه سَروَر خدای سپاهیان می گوید: ای مردم من که در صهیون ساکنید، از آشور هراس نداشته باشید؛ او شما را با ترکه خواهد زد، و چوبه اش را علیه شما، به شیوۀ مصر، بلند خواهد کرد.
۲۵ پس از زمان اندکی، و غضب، و خشم من در نابودی آنها باز خواهد ایستاد.
۲۶ و سَروَر سپاهیان بر او تازیانه ای برخواهد انگیخت همانند کشتار مدیان در صخره غراب؛ و آن را بلند خواهد کرد چنان که ترکۀ او در مصر بر دریا بود.
۲۷ و چنین خواهد گذشت در آن روزگار که بار سنگین او از دوش تو برداشته خواهد شد، و یوغ او از گردن تو، و یوغ به سبب تدهین نابود خواهد شد.
۲۸ او به عَیّات رسیده، از مِجرون گذشته، در مکماش ارابه هایش را نگه داشته است.
۲۹ آنها از گذرگاه گذشته اند؛ در جَبع شب را به سر آورده اند؛ رامه هراسان است؛ جبعۀ شائول گریخته است.
۳۰ صدا را بلند کن، ای دختر جلیم؛ سبب شو تا لائش بشنود، ای عناتوت بینوا.
۳۱ مدمینه فراری شده است؛ ساکنان جبیم گرد هم می آیند تا بگریزند.
۳۲ او همچنان در آن روزگار در نوب خواهد ماند؛ او دستش را علیه کوه دختر صهیون، تپۀ اورشلیم، تکان خواهد داد.
۳۳ بنگرید، سَروَر سَروَر سپاهیان به دِهشَت شاخۀ ستبر را خواهد انداخت و بلند قامت ها بُریده خواهند شد؛ و پُر افاده ها فروتن خواهند شد.
۳۴ و او درختزارهای جنگل ها را با آهن خواهد برید، و لبنان بدست یک توانمند فرو خواهد افتاد.

----------
/study/scriptures/bofm/2-ne/21
فصل ۲۱
نهال یسّا (مسیح) در پرهیزکاری داوری خواهد کرد — دانشِ خدا زمین را در هزاره خواهد پوشاند — سَروَر پرچمی برخواهد افراشت و اسرائیل را گرد هم خواهد آورد — مقایسه با اشعیا ۱۱. نزدیک به ۵۵۹–۵۴۵ پیش از میلاد.
۱ و ساقه ای از نهال یسّا بیرون خواهد آمد، و شاخه ای از ریشه هایش خواهد رویید.
۲ و روح سَروَر، روح خِرَدمندی و فهم، روح مشورت و توانایی، روح دانش و ترس از سَروَر بر او قرار خواهد گرفت؛
۳ و او را در ترس از سَروَر، تیزفهم خواهد ساخت؛ و او نه از روی دید چشمهایش داوری خواهد کرد نه از روی شنوایی گوشهایش حکم خواهد نمود.
۴ ولی او با پرهیزکاری بینوایان را داوری خواهد کرد، و برای فروتن ها زمین با درستی حکم خواهد نمود؛ و زمین را با ترکۀ دهانش خواهد زد، و با نَفَس لب هایش او نابکاران را خواهد کُشت.
۵ و پرهیزکاری شال کمرش خواهد بود، و ایمان داشتن شال پهلویش.
۶ گرگ نیز با برّه بسر خواهد برد، و پلنگ در کنار بزغاله دراز خواهد کشید، و گوساله و شیر جوان و پرواری در کنار همدیگر؛ و یک کودک خُردسال آنها را خواهد راند.
۷ و گاو و خرس خواهند چرید؛ بچه های آنها در کنار همدیگر دراز خواهند کشید؛ و شیر مانند گاو کاه خواهد خورد.
۸ و کودک شیرخواره بر سوراخ مار سمی بازی خواهد کرد، و کودکِ از شیر گرفته دستش را بر خانۀ افعی خواهد گذاشت.
۹ آنها در همۀ کوه مقدّس من نه آزار خواهند داد نه نابود خواهند کرد، زیرا زمین، همچون آبهایی که دریا را می پوشاند، آکنده از دانش سَروَر خواهد بود.
۱۰ و در آن روز ریشه ای از یسی خواهد بود، که همچون پرچمی برای مردم خواهد بود؛ غیریهودیان به دنبال آن خواهند بود؛ و آسایش او شکوهمند خواهد بود.
۱۱ و چنین خواهد گذشت در آن روز، که سَروَر دوباره دستش را قرار دهد تا بازماندگان مردمش را که از آشور و مصر، و فتروس و حبشه، و عیلام و شِنعار و حمات و جزیره های دریا بجا می مانند را برای بار دوّم بازیابد.
۱۲ و او پرچمی برای ملّت ها برخواهد افراشت، و رانده شدگان اسرائیل را گردآوری خواهد کرد، و پراکنده شدگان یهودا را از چهار گوشۀ زمین گرد هم خواهد آورد.
۱۳ و حسادت افرایم نیز پایان می گیرد، و دشمنان یهودا بریده خواهند شد؛ افرایم به یهودا حسد نخواهد برد، و یهودا افرایم را عذاب نخواهد داد.
۱۴ بلکه آنها با هم به سوی غرب بر دوش فلسطینیان فرود آمده، شرقیان را تاراج خواهند کرد؛ آنها دستشان را بر ادوم و موآب خواهند گذاشت؛ و فرزندان عمون از آنها فرمان خواهند برد.
۱۵ و سَروَر زبانۀ دریای مصر را کاملاً نابود خواهد کرد؛ و با بادِ عظیمش او دستش را بر آن رود تکان خواهد داد، و آن را در هفت چشمه خواهد زد، و آدمیان را از آن با کفشِ خشک می گذراند.
۱۶ و آنجا بزرگراهی برای بازماندگان مردمش که، از آشور، بجا خواهند ماند خواهد بود، همان گونه که برای اسرائیل بود در آن روزی که او از سرزمین مصر به بالا بیرون آمد.

----------
/study/scriptures/bofm/2-ne/22
فصل ۲۲
در روزِ هزاره همۀ آدمیان سَروَر را ستایش خواهند کرد — او در میان آنها ساکن خواهد شد — مقایسه با اشعیا ۱۲. نزدیک به ۵۵۹–۵۴۵ پیش از میلاد.
۱ و در آن روزگار تو خواهی گفت: سَروَرا، من تو را می ستایم؛ گرچه تو بر من خشمگین بودی خشم تو برطرف شده است، و تو مرا آسوده کردی.
۲ بنگرید، خدا رستگاری من است؛ من توکّل خواهم کرد و هراسان نخواهم بود؛ زیرا سَروَر یَهوه نیرو و سرود من است؛ او رستگاری من نیز شده است.
۳ بنابراین، با شادی از چاه های رستگاری آب بیرون بکشید.
۴ و در آن روز شما خواهید گفت: سَروَر را بستایید، نام او را فرا خوانید، کارهای او را در میان مردم اعلام کنید، نام او را که بلند مرتبه است یاد کنید.
۵ بر سَروَر سرود بخوانید؛ زیرا او کارهای عالی انجام داده است؛ این در همۀ زمین شناخته شده است.
۶ فریاد زنید و بانگ شادی برآورید، شما ساکنین صهیون؛ زیرا بزرگ است قدّوس اسرائیل در میان شما.

----------
/study/scriptures/bofm/2-ne/23
فصل ۲۳
نابودی بابل نمونه ای از نابودی در آمدن دوّم است — آن یک روزِ غضب و انتقام خواهد بود — بابل (جهان) برای همیشه فرو خواهد افتاد — مقایسه با اشعیا ۱۳. نزدیک به ۵۵۹–۵۴۵ پیش از میلاد.
۱ سرنوشت بد بابل، که اشعیا پسر آموص دید.
۲ درفشی بر کوه بلند برپا کنید، صدا را بر آنها بالا برید، دست تکان دهید که آنها بتوانند از دروازه های بزرگواران وارد شوند.
۳ من تقدیس شده هایم را فرمان داده ام، من توانمندان خود را نیز فرا خوانده ام، زیرا خشم من بر آنهایی که در والایی من شادمانی می کنند نیست.
۴ سر و صدای آن جمعیّت در کوه ها همچون سر و صدای مردمی زیاد، یک سر و صدای پُر آشوب از پادشاهی های ملّت های گرد هم آمده، سپاهیان را سَروَر سپاهیان برای جنگ صف آرایی می کند.
۵ آنها از منطقه ای دوردست، از کرانۀ آسمان، آری، سَروَر و سلاح های غضب او می آیند تا تمام سرزمین را نابود کنند.
۶ شیوَن کنید، زیرا روز سَروَر نزدیک است؛ آن روز همچون یک نابودی از سوی آن قادر مُطلق خواهد آمد.
۷ بنابراین همۀ دست ها سُست خواهند شد، دل هر آدمی فرو خواهد ریخت؛
۸ و آنها هراسان خواهند شد؛ سوز و اندوه آنها را فرا خواهد گرفت؛ آنها از یکدیگر حیرت خواهند کرد؛ رخسار آنها همچون زبانه های آتش خواهد شد.
۹ بنگرید، روز سَروَر می آید، با بی رحمی هم با غضب وهم با خشم شدید، تا سرزمین را متروکه باقی گذارد؛ و او گناهکارانِ آن را، از درون آن نابود خواهد کرد.
۱۰ زیرا ستاره های آسمان و صورت های فلکیِ آن نورشان را نخواهند داد؛ خورشید در سپیده دم تاریک خواهد بود، و ماه نورش را نخواهد تاباند.
۱۱ و من جهان را برای پلیدی، و نابکاران را برای نابکاریشان مجازات خواهم کرد؛ من وا خواهم داشت تا تکبّر مغروران بازایستد، و پُرافادگی آن هراس آور را پایین خواهم کشید.
۱۲ من یک آدم را از طلای ناب ارزشمندتر خواهم کرد؛ یعنی یک آدم ارزشمندتر از شمش طلایی اُفیر.
۱۳ بنابراین، من آسمان ها را تکان خواهم داد، و زمین از جایش کنده خواهد شد، در غضب سَروَر سپاهیان، و در روز خشم شدیدش.
۱۴ و آنگاه همچون آهوی دنبال شده، و همچون گوسفندی که کسی آن را جمع آوری نکند خواهد بود؛ و هر کدام از آنها به مردم خود برخواهد گشت، و هر کدام به سرزمین خود خواهد گریخت.
۱۵ هر کسی که مغرور باشد از میان دریده خواهد شد؛ آری، و هر کسی که به نابکاران پیوسته باشد با شمشیر فرو خواهد افتاد.
۱۶ فرزندانشان نیز در برابر چشم هایشان خُرد خواهند شد؛ خانه هایشان تاراج خواهد شد و به همسرانشان تجاوز خواهد شد.
۱۷ بنگرید، من مادیان را علیه آنها برخواهم انگیخت، که نه به نقره و طلا اعتنا کنند، نه در آن دلشاد شوند.
۱۸ کمان های آنها مردان جوان را خُرد خواهد کرد؛ و بر نونهالان دلسوزی نخواهند کرد؛ چشم هایشان بچه ها را امان نخواهند داد.
۱۹ و بابل، شکوه پادشاهی ها، زیباییِ والای کلدانیان، همچون هنگامی که خدا سدوم و عموره را سرنگون کرد خواهد شد.
۲۰ آنجا نه هرگز مسکونی خواهد شد، نه نسل به نسل کسی در آنجا بسر خواهد برد؛ نه عرب ها در آن چادر خواهند زد؛ نه شبانان آغل شان را در آنجا درست خواهند کرد.
۲۱ بلکه جانوران درندۀ بیابان در آنجا دراز خواهند کشید؛ و خانه های آنها آکنده از آفریده های غمگین کننده خواهد شد؛ و جغدها در آنجا ساکن خواهند شد و دیوها در آنجا خواهند رقصید.
۲۲ و جانوران درندۀ جزیره ها در خانه های متروکۀ آنها، و اژدهاها در قصرهای دلنشین آنها غُرّش خواهند کرد؛ و زمان آمدن او نزدیک است، و روزش به درازا نخواهد کشید. زیرا من او را به سرعت نابود خواهم کرد؛ آری، من بر مردمم مهربان خواهم بود، ولی نابکاران هلاک خواهند شد.

----------
/study/scriptures/bofm/2-ne/24
فصل ۲۴
اسرائیل گرد هم آورده خواهد شد و از آسایشِ هزاره بهره مند خواهد شد — ابلیس به خاطر شورش از بهشت بیرون انداخته شد — اسرائیل بر بابل (جهان) پیروز خواهد شد — مقایسه با اشعیا ۱۴. نزدیک به ۵۵۹–۵۴۵ پیش از میلاد.
۱ زیرا سَروَر بر یعقوب رحمت خواهد داشت، و باز هم اسرائیل را برخواهد گزید، و آنها را در سرزمینشان قرار خواهد داد؛ و بیگانگان به آنها خواهند پیوست، و آنها به خاندان یعقوب ملحق خواهند شد.
۲ و مردم آنها را برخواهند داشت و به مکان خودشان خواهند آورد؛ آری، از دوردست ها تا کرانه های زمین؛ و آنها به سرزمین های موعودیشان بازخواهند گشت. و خاندان اسرائیل آنها را تصرّف خواهد کرد، و سرزمین سَروَر برای زنان و مردانِ خدمتکار خواهد بود؛ و آنها اسیر کننده های خود را به اسیری خواهند گرفت؛ و بر ستمکارانشان فرمانروایی خواهند کرد.
۳ و چنین خواهد گذشت در آن روز که سَروَر تو را از اندوهت، و از ترست، و از بندگی سختی که در آن تو وادار به خدمت شده بودی آسایش خواهد داد.
۴ و چنین خواهد گذشت در آن روز، که تو این مَثَل را علیه پادشاه بابل می زنی، خواهی گفت: چگونه آن ستمکار بازایستاد، آن شهر طلایی بازایستاد!
۵ سَروَر چوبۀ نابکاران، گُرز فرمانروایان، را شکسته است.
۶ او که مردم را در غضب با ضربه های پی در پی می زد، او که ملّت ها را در خشم فرمانروایی می کرد، آزار داده شده است، و هیچ کسی مانع نمی شود.
۷ تمامی زمین در آسایش است و آرام است؛ آنها سرود می خوانند.
۸ آری، درخت های صنوبر و همچنین سَروهای لبنان بر تو شادمانی کرده می گویند: از زمانی که تو پایین نهاده شده ای هیچ تبرزنی علیه ما نیامده است.
۹ دوزخ برای تو از زیر جابجا شده است تا هنگام آمدن تو به دیدار تو آید؛ مردگان را برای تو برمی انگیزد، یعنی همۀ سران زمین را؛ همۀ پادشاهان ملّت ها را از تخت هایشان برخیزانده است.
۱۰ همۀ آنها سخن خواهند گفت و بر تو خواهند گفت: آیا تو نیز چون ما ناتوان شده ای؟ آیا تو هم مانند ما شده ای؟
۱۱ فرّ تو پایین به گور آورده شده است؛ سر و صدای بَربط های تو شنیده نمی شود؛ کِرم زیر تو گسترانیده شده است، و کرم ها تو را می پوشانند.
۱۲ چگونه تو از بهشت فروافتاده ای، ای ابلیس، پسر بامداد! تو که ملّت ها را ناتوان می ساختی، چگونه بر زمین غلتیدی!
۱۳ زیرا تو در دل خود گفته ای: من بالا به بهشت خواهم رفت، من عَرشم را بالای ستارگان خدا بلندمرتبه خواهم کرد؛ من همچنین بر کوهِ همایش، در گوشه های شمال خواهم نشست.
۱۴ من به بالای بلندی های ابرها بالا خواهم رفت؛ من مانند آن والامرتبه خواهم شد.
۱۵ ولی تو به دوزخ، پایین به گوشه های سیاهچال آورده می شوی.
۱۶ آنهایی که تو را می بینند به تو از نزدیک نگاه می کنند، و تو را در نظر خواهند گرفت، و خواهند گفت: آیا این آن مردی است که کاری کرد تا زمین بلرزد، که پادشاهی ها را تکان دهد؟
۱۷ و جهان را همچون بیابانی کرد، و شهرهای آن را نابود کرد، و خانۀ زندانیان خود را باز نکرد؟
۱۸ همۀ پادشاهان ملّت ها، آری، همۀ آنها، هر یک از آنها در خانۀ خودش، در شکوه می آرامند.
۱۹ ولی تو مانند شاخه ای پلید، و بازماندۀ کسانی که کشته شده اند، که پایین به سنگ های چاه می روند، با شمشیری از میان دریده شده؛ از گور خود، همچون لاشه ای زیر پا لگدمال شده، بیرون انداخته می شوی.
۲۰ تو با آنها در دفن همراه نشو، برای اینکه تو سرزمین خود را نابود کرده ای و مردم خود را کشته ای؛ نوادگان پلیدکاران هرگز نامدار نخواهند شد.
۲۱ کشتارگاه را برای فرزندانش برای نابکاری های پدرانشان آماده ساز، تا برنخیزند، نه سرزمین را تصرّف کنند، نه سطح جهان را با شهرها پُر کنند.
۲۲ زیرا من علیه آنها برخواهم خاست، سَروَر سپاهیان می گوید، و نام و بازمانده و پسر، و پسر برادر و پسر خواهر را از بابل خواهم بُرید، سَروَر می گوید.
۲۳ من همچنین آن را جایی برای آبگیرهای آب و بوتیمار خواهم کرد؛ و آن را با جاروی نابودی جاروب خواهم کرد، سَروَر سپاهیان می گوید.
۲۴ سَروَر سپاهیان سوگند یاد کرده است، گفتا: بدرستی آنچنان که پنداشته ام، این چنین خواهد گذشت؛ و آنچنان که تقدیر کرده ام چنین خواهد شد
۲۵ که من آشور را به سرزمینم خواهم آورد، و او را بر کوه هایم زیر پا لگدمال خواهم کرد؛ آنگاه یوغ او از آنها برداشته خواهد شد، و بار او از شانه های آنها برداشته خواهد شد.
۲۶ این تقدیری است که بر تمامی زمین مقدّر شده است؛ و این دستی است که بر همۀ ملّت ها بلند شده است.
۲۷ زیرا سَروَر سپاهیان تقدیر کرده است، و چه کسی آن را باطل خواهد کرد؟ و دست او بلند شده است، و چی کسی آن را برخواهد گرداند؟
۲۸ در سالی که آحازِ پادشاه مُرد، این عذاب آمد.
۲۹ شادمانی نکنید شما، تمامیِ فلسطین، برای اینکه ترکۀ او که شما را می زد شکسته است؛ زیرا از ریشۀ مار، یک افعی پیش خواهد آمد، و میوۀ او مار آتشین پرنده خواهد بود.
۳۰ و نخست زادگانِ بینوایان خواهند خورد، و نیازمندان در ایمنی خواهند آرمید؛ و من ریشۀ تو را با قحطی خواهم کشت، و او بازماندۀ تو را خواهد کشت.
۳۱ شیوَن کن، ای دروازه؛ فریاد بزن، ای شهر؛ شما، ای تمامی فلسطین، بهم ریخته هستید؛ زیرا از شمال دودی خواهد آمد، و هیچ کسی در زمان معیّن شده اش تنها نخواهد ماند.
۳۲ آنگاه پیام آوران ملّت ها چه پاسخی خواهند داد؟ اینکه سَروَر، صهیون را بنیاد نهاده است، و بینوایانِ مردمش به آن تکیه خواهند کرد.

----------
/study/scriptures/bofm/2-ne/25
فصل ۲۵
نیفای در ساده بودن به وجد می آید — نبوّت های اشعیا در روزهای آخر فهمیده خواهند شد — یهودیان از بابل بازخواهند گشت، مسیح را به صلیب خواهند کشید، و پراکنده خواهند شد و تازیانه خواهند خورد — آنها هنگامی که به مسیح ایمان آورند بازآورده خواهند شد — او نخست ششصد سال پس از اینکه لیحای اورشلیم را ترک کرد خواهد آمد — نیفایان قانون موسی را نگه می دارند و به مسیح، که قدّوس اسرائیل است ایمان دارند. نزدیک به ۵۵۹–۵۴۵ پیش از میلاد.
۱ اینک من، نیفای، اندکی دربارۀ سخنانی که نوشته ام، که از دهان اشعیا گفته شده است، سخن می گویم. زیرا بنگرید، اشعیا چیزهای بسیاری گفت که برای بسیاری از مردمم فهمیدنشان سخت بود؛ زیرا آنها به شیوۀ نبوّت کردن در میان یهودیان آشنایی ندارند.
۲ زیرا من، نیفای، دربارۀ شیوۀ یهودیان به آنها چیزهای بسیاری نیاموخته ام؛ زیرا کارهایشان کارهای تاریکی بود، و کارهایشان کردارهای پلید بود.
۳ از این رو، من بر مردمم می نویسم، بر همۀ کسانی که از این پس این چیزهایی که می نویسم را دریافت خواهند کرد، که آنها از داوری های خدا آگاه شوند، که برپایۀ سخنی که او گفته است، بر همۀ ملّت ها می آید.
۴ از این رو، بگوش دل بپذیرید، ای مردمم، که خاندان اسرائیل هستید، و به سخنانم گوش فرا دهید؛ زیرا گرچه سخنان اشعیا برای شما ساده نیستند، با این وجود آنها برای همۀ کسانی که آکنده از روح نبوّت هستند ساده اند. ولی من به شما، برپایۀ روحی که در من است، نبوّتی می دهم؛ از این رو من برپایۀ سادگی که از زمانی که من با پدرم از اورشلیم بیرون آمدیم با من بوده است نبوّت خواهم کرد؛ زیرا بنگرید؛ روانم در سادگی بر مردمم، که آنها بتوانند یاد بگیرند، دلشاد می شود.
۵ آری، و روانم در سخنان اشعیا دلشاد می شود، زیرا از اورشلیم بیرون آمدم، و چشم های من امور یهودیان را دیده است، و من می دانم که یهودیان چیزهای پیامبران را می فهمند، و هیچ مردم دیگری نیستند که چیزهایی را که برای یهودیان گفته شده است مانند آنها بفهمند، مگر اینکه آنها شیوۀ چیزهای یهودیان را آموخته باشند.
۶ ولی بنگرید، من، نیفای، فرزندانم را به شیوۀ یهودیان آموزش نداده ام؛ ولی بنگرید، من، خودم، در اورشلیم ساکن بوده ام، از این رو ناحیه های دور و بر را می شناسم؛ و من بر فرزندانم دربارۀ داوری های خدا، که در میان یهودیان رُخ داده است، برپایۀ همۀ آنچه که اشعیا سخن گفته است، به فرزندانم بیان کرده ام، و آنها را نمی نویسم.
۷ ولی بنگرید، من برپایۀ ساده بودن خودم، به نبوّت خودم می پردازم؛ که در آن می دانم هیچ کسی نمی تواند اشتباه کند؛ با این وجود، در روزگاری که نبوّت های اشعیا برآورده شوند، در آن زمان ها هنگامی که چنین رخ دهد، آدمیان بدرستی معنی آن نبوّت ها را خواهند دانست.
۸ از این رو، آنها برای فرزندان آدمی با ارزشند، و او که گمان می کند که آنها نیستند، من به ویژه بر آنها سخن خواهم گفت، و این سخنان را بر مردم خودم اختصاص خواهم داد؛ زیرا من می دانم که آنها، در روزهای آخر، برایشان از ارزش بسیاری برخوردار خواهند بود؛ زیرا در روزهای آخر آنها را خواهند فهمید؛ از این رو، برای خوبی آنها من اینها را نوشته ام.
۹ و آن گونه که یک نسل در میان یهودیان به سبب نابکاری نابود شده است، همان گونه نیز آنها نسل به نسل برپایۀ نایکاری هایشان نابود شده اند؛ و هرگز هیچکدام از آنها نابود نشده اند مگر اینکه از سوی پیامبران سَروَر برای آنها پیشگویی شده بود.
۱۰ از این رو، دربارۀ نابودی که بی درنگ پس از اینکه پدرم اورشلیم را ترک کرد بر آنها می آمد به آنها گفته شده است؛ با این وجود، آنها دل هایشان را سخت کردند؛ و برپایۀ نبوّت من آنها نابود شده اند، مگر کسانی که به بابل به اسارت برده شده اند.
۱۱ و اینک به سبب آن روحی که در من است این را می گویم. و با وجودی که آنها بُرده شده اند دوباره باز خواهند گشت، و سرزمین اورشلیم را تصرّف خواهند کرد؛ از این رو، آنها دوباره به سرزمین میراثیشان بازآورده خواهند شد.
۱۲ ولی، بنگرید، آنها جنگ ها، و شایعات جنگ ها خواهند داشت؛ و هنگامی که آن روز بیاید که یگانه زادۀ پدر، آری، یعنی پدر آسمان و زمین، خود را بر آنها در جسم پدیدار کند، بنگرید، آنها به سبب نابکاری هایشان، و سخت دلی هایشان، و خیره سری هایشان، او را رد خواهند کرد.
۱۳ بنگرید، آنها او را به صلیب خواهند کشید؛ و پس از اینکه برای مدّت سه روز در گور گذاشته شود او از میان مُرِدگان برخواهد خاست، با شفا در بال هایش؛ و همۀ کسانی که بنامش ایمان آورند در ملکوتِ خدا نجات خواهند یافت. از این رو، روانم در نبوّت کردن دربارۀ او دلشاد می شود، زیرا من روز او را دیده ام، و دلم بنام مقدّسش می بالد.
۱۴ و بنگرید چنین خواهد گذشت که پس از اینکه مسیح از مردگان برخیزد، و خودش را بر مردمش، بر همۀ کسانی که بنام او ایمان بیاورند، پدیدار کند، بنگرید، اورشلیم دوباره نابود خواهد شد؛ زیرا وای بر آنهایی که علیه خدا و مردم کلیسای او بجنگند.
۱۵ از این رو، یهودیان در میان همۀ ملّت ها پراکنده خواهند شد؛ آری، و بابل نیز نابود خواهد شد؛ از این رو، یهودیان بدست ملّت های دیگر پراکنده خواهند شد.
۱۶ و پس از اینکه آنها پراکنده شوند، و سَروَر خدا آنها را برای مدّت چندین نسل توسّط ملّت های دیگر عذاب دهد، آری، حتّی نسل به نسل تا اینکه آنها به ایمان آوردن به مسیح، پسر خدا، و کَفّاره که برای همۀ بشریّت بیکران است ترغیب شوند — و هنگامی که آن روز بیاید که آنها به مسیح ایمان آورند، و با دل های پاک و دست های پاکیزه، پدر را بنام او پرستش کنند، و دیگر بیش از این چشم به راه مسیح دیگری نباشند، آنگاه، در آن زمان، آن روز خواهد آمد که ناگزیر باید لازم باشد که آنها به این چیزها ایمان آورند.
۱۷ و سَروَر دوباره دستش را برای بار دوّم خواهد نهاد تا مردمش را از وضعیّت گمراهی و فروافتاده شدنشان بازآورد. از این رو، او به انجام کاری حیرت آور و یک شگفتی در میان فرزندان آدمی خواهد پرداخت.
۱۸ از این رو، او سخنانش را بر آنها پدیدار خواهد کرد، سخنانی که آنها را در روز آخر داوری خواهد کرد، زیرا آن سخنان با هدف متقاعد کردن آنها در مورد آن مسیح راستین داده خواهند شد، کسی که از سوی آنها رد شد؛ و به متقاعد کردن آنها که دیگر نیازی ندارند بیش از این چشم به راهِ آمدن یک مسیح باشند، زیرا کسی نخواهد آمد، مگر اینکه یک مسیح دروغین باشد که مردم را فریب دهد؛ زیرا از سوی پیامبران تنها از یک مسیح سخن گفته شده است، و آن مسیح همانی است که از سوی یهودیان رد خواهد شد.
۱۹ زیرا برپایۀ سخنان پیامبران، مسیح در ششصد سال از زمانی که پدرم اورشلیم را ترک کرد می آید؛ و برپایۀ سخنان پیامبران، و همچنین سخنان فرشتۀ خدا، نام او عیسی مسیح، پسر خدا، خواهد بود.
۲۰ و اینک، برادرانم، من ساده سخن گفته ام که شما نتوانید اشتباه کنید. و به هستی سَروَر خدا سوگند که اسرائیل را از سرزمین مصر بیرون آورد، و به موسی قدرت داد که او بتواند ملّت ها را پس از اینکه آنها از سوی مارهای سمّی گَزیده شده بودند شفا دهد، اگر آنها چشمانشان را به ماری می انداختند که او در برابر آنها بالا برده بود، و همچنین به او قدرت داد که او بر صخره زند و آب بیرون آید؛ آری، بنگرید من به شما می گویم، که به راستین بودن این چیزها، و به هستی سَروَر خدا سوگند، نام دیگری زیر آسمان داده نشده است مگر این عیسی مسیحی، که از او سخن گفته ام، که با آن آدمی می تواند نجات یابد.
۲۱ از این رو، به این سبب سَروَر خدا به من وعده داده است که این چیزهایی که من می نویسم، برای نوادگان من، از نسلی به نسلی دست به دست شده حفظ و نگاه داری شوند، که وعده بر یوسف بجا آورده شود، که تا زمانی که زمین برقرار است نوادگانش هرگز هلاک نخواهند شد.
۲۲ از این رو، تا زمانی که زمین برقرار است این چیزها نسل به نسل خواهند رفت؛ و آنها برپایۀ خواست و خوشنودی خدا خواهند رفت؛ و ملّت هایی که آنها را بدست خواهند آورد برپایۀ سخنانی که نوشته شده است داوری خواهند شد.
۲۳ زیرا ما با کوشایی زحمت می کشیم تا بنویسیم، تا فرزندانمان، و همچنین برادرانمان را ترغیب کنیم، که به مسیح ایمان آورند، و با خدا در آشتی باشند؛ زیرا ما می دانیم که، پس از همۀ آنچه می توانیم انجام دهیم، این از فیض او است که ما نجات می یابیم.
۲۴ و، با وجودی که ما به مسیح ایمان داریم، قانون موسی را نگه می داریم، و با استواری چشم به راه مسیح هستیم، تا اینکه قانون برآورده شود.
۲۵ زیرا، با این سرانجام قانون داده شد؛ از این رو قانون برای ما مرده است، و ما به سبب ایمانمان در مسیح زنده شده ایم؛ با این حال قانون را به سبب فرمان ها نگه می داریم.
۲۶ و ما از مسیح می گوییم، در مسیح شادمانی می کنیم، از مسیح موعظه می کنیم، از مسیح نبوّت می کنیم، و برپایۀ نبوّت هایمان می نویسیم، که فرزندانمان بتوانند بدانند برای آمرزش گناهانشان به دنبال چه سرچشمه ای باشند.
۲۷ از این رو، ما دربارۀ قانون سخن می گوییم که فرزندانمان از مرده بودن قانون آگاه شوند؛ و آنها، از مرده بودن قانون آگاه بوده چشم به راه آن زندگی که در مسیح است باشند، و بدانند با چه سرانجامی قانون داده شده بود. و پس از اینکه قانون در مسیح بر آورده شود، که آنها هنگامی که آن قانون می بایستی پایان یابد نیازی نداشته باشند که دل هایشان را علیه او سخت کنند.
۲۸ و اینک بنگرید، مردمم، شما مردمی خیره سر هستید؛ از این رو، من ساده با شما سخن گفته ام، که شما نتوانید اشتباه بفهمید. و سخنانی که من گفته ام به عنوان گواهی علیه شما خواهد ایستاد؛ زیرا آنها برای آموزش دادن راه راست به هر آدمی کافی هستند؛ زیرا راه راست ایمان آوردن به مسیح و انکار نکردن او است؛ زیرا با انکار او شما پیامبران و قانون را نیز انکار می کنید.
۲۹ و اینک بنگرید، من به شما می گویم که راه راست ایمان آوردن به مسیح و انکار نکردن او است؛ و مسیح قدّوس اسرائیل است؛ از این رو شما باید در برابر او سر فرود آورید، او را با همۀ توان، ذهن و نیرویتان، و تمامی روانتان پرستش کنید؛ و اگر شما چنین کنید به هیچ وجه بیرون انداخته نخواهید شد.
۳۰ و، تا آنجایی که لازم خواهد بود، شما باید اعمال و آیین های خدا را نگاه دارید تا اینکه قانونی که بر موسی داده شد برآورده گردد.

----------
/study/scriptures/bofm/2-ne/26
فصل ۲۶
مسیح به نیفایان تعلیم خواهد داد — نیفای نابودی مردمش را پیش بینی می کند — آنها از درون خاک سخن خواهند گفت — غیریهودیان کلیساهای دروغین و سازمان های مخفی برپا خواهند کرد — سَروَر آدمیان را از کشیش گری منع می کند. نزدیک به ۵۵۹–۵۴۵ پیش از میلاد.
۱ و پس از این که مسیح از مردگان برخیزد خودش را بر شما، فرزندانم، و برادران محبوبم نشان خواهد داد؛ و سخنانی که او بر شما خواهد گفت قانونی خواهد بود که شما می بایستی انجام دهید.
۲ زیرا بنگرید، بر شما می گویم که من دیده ام که نسل های بسیاری درخواهند گذشت، و جنگ ها و درگیریهای بزرگی در میان مردم من خواهد بود.
۳ و پس از اینکه مسیح بیاید نشانه هایی از زاده شدن او به مردم من داده خواهد شد، و نیز از مرگ و رستاخیز او؛ و بزرگ و هراس انگیز خواهد بود آن روز بر نابکاران، زیرا آنها هلاک خواهند شد؛ و برای اینکه آنها پیامبران، و مقدّسین را بیرون می اندازند، و آنها را سنگسار می کنند، و می کشند، آنها هلاک خواهند شد؛ از این رو فریاد خون مقدّسین علیه آنها از زمین، بالا بسوی خدا خواهد رفت.
۴ از این رو، همۀ کسانی که مغرور هستند، و نابکارانه عمل می کنند، آن روزی که می آید آنها را خواهد سوزاند، سَروَر سپاهیان می گوید، زیرا آنها همچون پوشال خواهند بود.
۵ و آنهایی که پیامبران، و مقدّسین را می کشند، اعماق زمین آنها را خواهد بلعید، سَروَر سپاهیان می گوید؛ و کوه ها آنها را خواهند پوشاند، و گردبادها آنها را خواهند برد، و ساختمان ها بر آنها فرو خواهند افتاد و آنها را خُرد و خمیر خواهند کرد.
۶ و آنها با تُندرها، و آذرخش ها، و زمین لرزه ها، و همه گونه نابودی ها روبرو خواهند شد، زیرا آتش خشم سَروَر علیه آنها برافروخته خواهد شد، و آنها همچون پوشال خواهند بود، و روزی که می آید آنها را خواهد سوزاند، سَروَر سپاهیان می گوید.
۷ آه درد، و اندوه روانم برای از دست دادن کشته شدگان مردمم! زیرا من، نیفای، این را دیده ام، و نزدیک است مرا در پیشگاه سَروَر بسوزاند؛ ولی من باید به درگاه خدایم فریاد کنم: راه های تو دادگرانه هستند.
۸ ولی بنگرید، پرهیزکارانی که سخنان پیامبران را بگوش دل بپذیرند، و آنها را نابود نکنند، بلکه با وجود همۀ آزارها، برای نشانه هایی که داده شده است، با استواری چشم به راه مسیح باشند — بنگرید، آنها آنانی هستند که هلاک نخواهند شد.
۹ بلکه آن پسر پرهیزکاری بر آنها پدیدار خواهد شد؛ و او آنها را شفا خواهد داد، و آنها با او آرامش خواهند داشت، تا اینکه سه نسل درگذرند، و بسیاری از نسل چهارم در پرهیزکاری درگذرند.
۱۰ و هنگامی که این چیزها گذشته باشند، نابودی سریعی بر مردمم می آید؛ زیرا، با وجود دردهای روانم، من این را دیده ام؛ از این رو، من می دانم که چنین خواهد گذشت؛ و آنها خودشان را برای هیچ می فروشند؛ زیرا، برای سزای غرورشان و بی خِردی شان آنها نابودی را درو خواهند کرد؛ زیرا به سبب اینکه آنها به اهریمن تن می دهند و کارهای تاریکی را به جای نور برمی گزینند، از این رو آنها به دوزخ فرو می روند.
۱۱ زیرا روح سَروَر همواره با آدمی کوشش نخواهد کرد. و هنگامی که روح مقدّس از کوشش کردن با آدمی بازایستد آنگاه نابودی سریعی می آید، و این روانم را غمگین می کند.
۱۲ و آنچنان که من دربارۀ متقاعد کردن یهودیان، که عیسی آن مسیح راستین است، سخن گفتم، ناگزیر باید که غیریهودیان نیز متقاعد شوند که عیسی مسیح است، خدای جاویدان؛
۱۳ و او خودش را بر همۀ کسانی که به او ایمان آورند، با قدرت روح القُدس، پدیدار می کند؛ آری، بر هر ملّتی، قومی، زبانی، و مردمی، با انجام معجزه ها، نشانه ها، و شگفتی های عظیم، در میان فرزندان آدمی برپایۀ ایمانشان.
۱۴ ولی بنگرید، من دربارۀ روزهای آخر بر شما نبوّت می کنم؛ دربارۀ آن روزگار هنگامی که سَروَر خدا این چیزها را برای فرزندان آدمی پیش خواهد آورد.
۱۵ پس از اینکه نوادگان من و نوادگان برادرانم در بی ایمانی فرو رفته باشند، و بدست غیریهودیان ضربه خورده باشند؛ آری، پس از اینکه سَروَر خدا دور تا دور آنها علیه آنها اردو زده باشد، و با کوهی آنها را محاصره کرده باشد، و علیه آنها قلعه هایی برپا کرده باشد؛ و پس از اینکه آنها پایین به خاک آورده شوند، حتّی اینکه آنها نباشند، با این حال سخنان پرهیزکاران نوشته خواهد شد، و نیایش های با ایمانان شنیده خواهد شد، و همۀ کسانی که در بی ایمانی فرو رفته اند فراموش نخواهند شد.
۱۶ زیرا کسانی که نابود می شوند از درون زمین با آنها سخن خواهند گفت، و گفته هایشان از زیر خاک بر خواهد آمد، و صدایشان همچون یکی که روح احضار می کند خواهد بود؛ زیرا سَروَر خدا به او قدرت خواهد داد، که او بتواند دربارۀ آنها نجوا کند، حتّی گویی از درون زمین باشد؛ و گفته هایشان از خاک نَجوا خواهد کرد.
۱۷ زیرا بدین گونه سَروَر خدا می گوید: آنان این چیزهایی که در میانشان انجام خواهد شد را خواهند نوشت، و آنها نوشته خواهند شد و در کتابی مُهر و موم خواهند شد، و کسانی که در بی ایمانی فرو رفته اند آنها را نخواهند داشت، زیرا آنها بدنبال نابود کردن امور خدا هستند.
۱۸ از این رو، از آنجایی که کسانی که نابود شده اند به سرعت نابود شده اند؛ و جمعیّت هراس انگیزشان همچون کاهی که در می گذرد خواهد بود — آری، بدین گونه سَروَر خدا می گوید: این در یک لحظه خواهد بود، ناگهانی —
۱۹ و چنین خواهد گذشت، که کسانی که در بی ایمانی فرو رفته اند بدست غیریهودیان ضربه خواهند خورد.
۲۰ و غیریهودیان غرقِ در غرور چشم هایشان شده اند، و اینکه آنها کلیساهای بسیاری بنیان گذاشته اند به سبب عظمت سنگ لغزش شان لغزیده اند؛ با این وجود، آنها قدرت و معجزه های خدا را کوچک می شمرند، و بر خودشان خِردمندی خود و آموخته های خود را موعظه می کنند، که بتوانند سود اندوزند و رخسار بینوایان را لِه کنند.
۲۱ و کلیساهای بسیاری بنیان گذاشته می شوند که سبب حسادت ها، ستیزه جویی ها، و کینه توزی می شوند.
۲۲ و سازمان های مخفی نیز وجود دارند، حتّی همچون در زمان های پیشین، برپایۀ سازمان های اهریمن، زیرا او بنیان گذار همۀ این چیزهاست؛ آری، بنیان گذار آدم کشی، و کارهای تاریکی؛ آری، و او آنها را از گردن با ریسمان کتانی هدایت می کند، تا اینکه آنها را با ریسمان های قویِ خود برای همیشه به بند کشد.
۲۳ زیرا بنگرید، برادران محبوبم، من بر شما می گویم که سَروَر خدا در تاریکی کار نمی کند.
۲۴ او هیچ کاری انجام نمی دهد مگر برای سودمندی جهان؛ زیرا او به جهان مهر می ورزد، حتّی اینکه او جانِ خودش را می نهد تا بتواند همۀ آدمیان را به سوی خویش بکِشد. از این رو، او به هیچ کسی فرمان نمی دهد که آنها از رستگاریش بهره مند نشوند.
۲۵ بنگرید، آیا او بر کسی فریاد بر می آورد، بگوید: مرا ترک کن؟ بنگرید، من به شما می گویم، نه؛ بلکه او می گوید: به نزد من آیید ای همۀ شما کرانه های زمین، شیر و عسل را بدون پول و بدون بها بخرید.
۲۶ بنگرید، آیا او به هیچ کسی فرمان داده است که از کنیسه ها، یا پرستشگاه ها بیرون رود؟ بنگرید، من بر شما می گویم، نه.
۲۷ آیا او به هیچ کسی فرمان داده است که از رستگاریش بهره مند نشود؟ بنگرید من به شما می گویم، نه؛ بلکه او آن را برای همۀ آدمیان به رایگان داده است؛ و او مردمش را فرمان داده است که آنها همۀ آدمیان را به توبه ترغیب کنند.
۲۸ بنگرید، آیا سَروَر به هیچ کسی فرمان داده است که آنها از نیکی او بهره مند نشوند؟ بنگرید من بر شما می گویم، نه؛ بلکه به همۀ آدمیان یکی همانند دیگری امتیاز داده شده است، و هیچ کسی منع نشده است.
۲۹ او فرمان می دهد که کشیش گری نباشد؛ زیرا، بنگرید، کشیش گری این است که آدمیان موعظه کنند و خودشان را چون نوری بر جهان بالا برند، که بتوانند سود و ستایش جهان را به دست آورند؛ ولی به دنبال بهروزی صهیون نیستند.
۳۰ بنگرید، سَروَر این چیز را منع کرده است؛ از این رو، سَروَر خدا فرمانی داده است که همۀ آدمیان می بایستی محبّت داشته باشند، که محبّت مِهر است. و آنها هیچ هستند جز اینکه محبّت داشته باشند. از این رو، اگر آنها محبّت داشته باشند روا نمی دارند که زحمت کشان صهیون هلاک شوند.
۳۱ ولی زحمت کشان در صهیون برای صهیون زحمت خواهند کشید؛ زیرا اگر آنها برای پول زحمت کشند هلاک خواهند شد.
۳۲ و دوباره، سَروَر خدا فرمان داده است که آدمیان نمی بایستی آدم کشی کنند؛ که نمی بایستی دروغ بگویند، که نمی بایستی دزدی کنند؛ که نمی بایستی نام سَروَر خدایشان را به بیهودگی بکار برند؛ که نمی بایستی حسادت کنند؛ که نمی بایستی بدخواه باشند؛ که نمی بایستی با یکدیگر درگیر شوند؛ که نمی بایستی روسپی گری کنند؛ و اینکه نباید هیچ کدام از این چیزها را انجام دهند؛ زیرا هر کسی که اینها را انجام دهد هلاک خواهد شد.
۳۳ زیرا هیچ کدام از این نابکاری ها از سَروَر نمی آید؛ زیرا او آنچه را که در میان فرزندان آدمی نیک است انجام می دهد؛ و او هیچ کاری نمی کند مگر بر فرزندان آدمی روشن باشد؛ و او همۀ آنها را دعوت می کند تا به سوی او آیند و از نیکی او بهره مند شوند؛ و او هیچ کسی را که به سوی او آید، سیاه و سپید، در بند و آزاد، مرد و زن، را رد نمی کند؛ و بُت پرستان را به یاد می آورد؛ و همه، هم یهودی و هم غیریهودی در نزد خدا یکسانند.

----------
/study/scriptures/bofm/2-ne/27
فصل ۲۷
تاریکی و از دین برگشتگی در روزهای آخر، زمین را خواهد پوشاند — کتاب مورمون پیش خواهد آمد — سه شاهد از کتاب گواهی خواهند داد — آن مردِ دانش آموخته خواهد گفت او نمی تواند کتاب مُهر و موم شده را بخواند — سَروَر کاری حیرت آور و یک شگفتی انجام خواهد داد — مقایسه با اشعیا ۲۹. نزدیک به ۵۵۹–۵۴۵ پیش از میلاد.
۱ ولی، بنگرید، در روزهای آخر، یا در روزهای غیریهودیان — آری، بنگرید همۀ ملّت های غیریهود و نیز یهودیان، هم کسانی که به این سرزمین خواهند آمد و هم کسانی که در سرزمین های دیگر باشند، آری، حتّی بر روی همۀ سرزمین های زمین، بنگرید، آنها از نابکاری و همه گونه کارهای پلید مست خواهند بود.
۲ و هنگامی که آن روز بیاید آنها با تُندر و با زمین لرزه، و با سر و صدای عظیم، و با طوفان و با تُندباد، و با شعلۀ آتش بلعنده از سوی سَروَر سپاهیان برخورد خواهند کرد.
۳ و همۀ ملّت هایی که علیه صهیون بجنگند و او را آشفته کنند، همچون خوابی در یک رؤیای شب خواهد بود؛ آری، بر آنها آنچنان خواهد بود، حتّی همچون آدمی گرسنه که خواب می بیند، و بنگرید او می خورد ولی بیدار می شود و روانش تُهی است؛ یا مانند آدم تشنه ای که خواب می بیند، و بنگرید او می نوشد ولی بیدار می شود و می بیند سُست است و روانش اشتها دارد؛ آری، حتّی آن گونه جمعیّت همۀ ملّت هایی خواهند بود که علیه کوه صهیون بجنگند.
۴ زیرا بنگرید، ای همۀ شما که کارهای نادرست می کنید، درنگ کنید و شگفت زده شوید، زیرا شما گریه و زاری خواهید کرد؛ آری، شما مست خواهید بود ولی نه با شراب، شما تلوتلو خواهید خورد ولی نه با نوشیدنی قوی.
۵ زیرا بنگرید، سَروَر روح خواب عمیق را بر سر شما برون ریخته است. زیرا بنگرید، شما چشمانتان را بسته اید، و شما پیامبران را رد کرده اید؛ و فرمانروایان خود را، و او رائیان را به سبب نابکاری شما پنهان کرده است.
۶ و چنین خواهد گذشت که سَروَر خدا بر شما سخنان کتابی را پدیدار خواهد کرد، و آنها سخنان آنانی خواهند بود که آرمیده اند.
۷ و بنگرید آن کتاب مُهر و موم شده خواهد بود؛ و در آن کتاب یک مکاشفه از خدا، از آغاز جهان تا پایان آن خواهد بود.
۸ از این رو، به سبب چیزهایی که مُهر و موم شده اند، چیزهایی که مُهر و موم شده اند در روزگار نابکاری و کارهای پلید مردم داده نخواهند شد. از این رو، کتاب از آنها پنهان نگه داشته خواهد شد.
۹ ولی کتاب به مردی داده خواهد شد، و او سخنان کتاب، که سخنان کسانی هستند که در خاک آرمیده اند، را خواهد داد، و او این سخنان را به دیگری تحویل خواهد داد.
۱۰ ولی نه سخنانی که مُهر و موم شده اند را او تحویل خواهد داد، نه کتاب را او تحویل خواهد داد. زیرا کتاب با قدرت خدا مُهر و موم خواهد شد، و آن مکاشفه ای که مُهر و موم شده بود در کتاب ثبت خواهد شد تا در زمانِ مناسب خود سَروَر، آنها بتوانند پیش آیند؛ زیرا بنگرید، آنها همۀ چیزها را از بنیاد جهان تا پایان آن آشکار می کنند.
۱۱ و روزی می آید که سخنان کتابی که مُهر و موم شده بود بر بام خانه ها خوانده خواهد شد؛ و آنها با قدرت مسیح خوانده خواهند شد؛ و همۀ اموری که در هر زمانی در میان فرزندان آدمی بوده اند، و آنچه که در هر زمانی حتّی تا پایان زمین خواهد بود، بر فرزندان آدمی آشکار خواهند شد.
۱۲ از این رو، در آن روز هنگامی که کتاب به مردی که من از او سخن گفته ام تحویل داده شود، آن کتاب از چشم جهان پنهان خواهد شد، که چشم هیچ کسی آن را نخواهد دید مگر آن سه شاهد، افزون بر او که کتاب به او تحویل داده خواهد شد، با قدرت خدا آن را خواهند دید؛ و آنها به راستین بودن کتاب و چیزهای در آن گواهی خواهند داد.
۱۳ و هیچ کس دیگری نیست که به آن نظر اندازد، مگر چند نفر برپایۀ خواست خدا، تا از سخنانش بر فرزندان آدمی گواهی دهند؛ زیرا سَروَر خدا گفته است که سخنانِ باایمانان به گونه ای گفته می شود گویی از مردگان است.
۱۴ از این رو، سَروَر خدا به پیش آوردن سخنان کتاب خواهد پرداخت، و از دهان همۀ گواهانی که او مناسب بداند او سخنش را پایه گذاری خواهد کرد؛ و وای بر او که سخن خدا را رد کند!
۱۵ ولی بنگرید، چنین خواهد گذشت که سَروَر خدا بر آن کسی که به او کتاب را تحویل دهد خواهد گفت: این سخنانی را که مُهر و موم نیستند را بردار و آنها را به دیگری تحویل ده، که او بتواند آنها را بر آن دانش آموخته نشان دهد، بگوید: این را بخوان، من از تو خواهش می کنم. و آن دانش آموخته خواهد گفت: کتاب را به اینجا بیاور، و من آنها را خواهم خواند.
۱۶ و اینک، آنها به سبب شکوه جهان و برای سود، و نه برای شکوه خدا، این را خواهند گفت.
۱۷ و آن مرد خواهد گفت: من نمی توانم آن را بیاورم، زیرا آن مُهر و موم شده است.
۱۸ آنگاه آن دانش آموخته خواهد گفت: من نمی توانم آن را بخوانم.
۱۹ از این رو چنین خواهد گذشت، که سَروَر خدا دوباره کتاب و سخنان آن را به کسی که دانش آموخته نیست تحویل خواهد داد؛ و آن مرد که دانش آموخته نیست خواهد گفت: من دانش آموخته نیستم.
۲۰ آنگاه سَروَر خدا بر او خواهد گفت: دانش آموختگان آنها را نمی خوانند، زیرا آنها را رد کرده اند، و من قادر هستم کار خودم را انجام دهم؛ از این رو تو سخنانی را که به تو خواهم داد بخوان.
۲۱ چیزهایی که مُهر و موم شده اند را لمس نکن، زیرا من آنها را در زمان مناسب خودم پیش خواهم آورد؛ زیرا من به فرزندان آدمی نشان خواهم داد که من قادر هستم کار خودم را خودم انجام دهم.
۲۲ از این رو، هنگامی که سخنانی که من به تو فرمان داده ام را خواندی، و شاهدانی که من به تو وعده داده ام را بدست آوردی، آنگاه تو کتاب را دوباره مُهر و موم کن، و آن را برای من پنهان کن، که من بتوانم سخنانی که تو نخوانده ای را نگهداری کنم، تا زمانی که من در خِرَدمندی خودم مناسب بدانم تا همۀ امور را بر فرزندان آدمی آشکار سازم.
۲۳ زیرا بنگرید، من خدا هستم؛ و من خدای معجزه ها هستم؛ و من بر جهان نشان خواهم داد که من یکسان هستم دیروز، امروز، و برای همیشه؛ و در میان فرزندان آدمی کاری نمی کنم مگر برپایۀ ایمانشان.
۲۴ و دوباره چنین خواهد گذشت که سَروَر به او خواهد گفت که سخنانی که بر او بیان خواهد شد را بخواند:
۲۵ تا آنجایی که این مردم با دهانشان به من نزدیک شوند، و با لب هایشان مرا ارج نهند، ولی دل هایشان را از من دور کرده اند، و ترسشان از من را از دستورات آدمیان یاد گرفته اند
۲۶ بنابراین، من به انجام کاری شگفت انگیز در میان این مردم خواهم پرداخت، آری، یک کار حیرت آور و یک شگفتی، زیرا خِردمندی خردمندان و دانش آموختگان شان از بین خواهد رفت، و فهم دانایانشان پنهان خواهد ماند.
۲۷ و وای بر آنهایی که بدنبال این هستند تا مشورت خود را زیرکانه از سَروَر پنهان کنند! و کارهایشان در تاریکی است؛ و آنها می گویند: چه کسی ما را می بیند، و چه کسی ما را می شناسد؟ و آنها همچنین می گویند: بدرستی، وارونه کردن چیزها بدست شما همچون گِل کوزه گر در نظر گرفته می شود. ولی بنگرید، من به آنها نشان خواهم داد، سَروَر سپاهیان می گوید، که من از همۀ کارهایشان آگاهم. زیرا آیا کارِ دست از او که آن را درست کرده خواهد گفت، او مرا درست نکرده؟ یا آن چیزِ شکل گرفته دربارۀ او که آن را شکل داده خواهد گفت، او هیچ فهمی نداشت؟
۲۸ ولی بنگرید، سَروَر سپاهیان می گوید: من بر فرزندان آدمی نشان خواهم داد که پس از اندک زمانی و لُبنان به کشتزار پُرمحصول تبدیل خواهد شد؛ و کشتزار پُرمحصول همچون جنگلی در نظر گرفته خواهد شد.
۲۹ و در آن روز ناشنوایان سخنان کتاب را خواهند شنید، چشم های نابینایان از میان تیرگی و تاریکی خواهد دید.
۳۰ و فروتن ها افزایش خواهند یافت، و شادی آنها در سَروَر خواهد بود، و بینوایان در میان مردم بینوا در قدوّس اسرائیل شادمانی خواهند کرد.
۳۱ زیرا همانا به هستی سَروَر سوگند، آنها خواهند دید که آن هراس انگیز به پوچی آورده شده است، و آن تحقیر کننده سوزانده شده است، و همۀ آنهایی که در جستجوی نابکاری هستند بریده شده اند.
۳۲ و آنهایی که یک آدم را برای سُخنی خطاکار می سازند، و برای او که در دروازه سرزنش می کند دامی می گسترند و دادگر را همچون چیزی پوچ کنار می زنند.
۳۳ بنابراین، بدین گونه سَروَر، کسی که ابراهیم را بازخرید کرد، دربارۀ خاندان یعقوب، می گوید: یعقوب نه اینک شرمسار خواهد شد، نه اینک رنگ رخسارش خواهد پرید.
۳۴ ولی هنگامی که او فرزندانش، کار دست های مرا، در میان خودش، می بیند، آنها نام مرا تقدیس خواهند کرد، و قدوّس یعقوب را تقدیس خواهند کرد، و از خدای اسرائیل خواهند ترسید.
۳۵ آنهایی که در روح به اشتباه رفتند نیز خواهند فهمید، و آنهایی که غُرولند می کردند اصول را یاد خواهند گرفت.

----------
/study/scriptures/bofm/2-ne/28
فصل ۲۸
کلیساهای دروغین بسیاری در روزهای آخر ساخته خواهند شد — آنها اصول نادرست، بیهوده، و بی خردانه را آموزش خواهند داد — از دین برگشتگی به سبب آموزگاران دروغین فراوان خواهد شد — اهریمن در دل آدمیان خواهد خروشید — او همه گونه اصول نادرست را آموزش خواهد داد. نزدیک به ۵۵۹–۵۴۵ پیش از میلاد.
۱ و اینک، بنگرید، برادرانم، همان گونه که روح مقدّس مرا وادار کرده است، من بر شما سخن گفته ام؛ از این رو، من می دانم که آنها همانا رخ خواهند داد.
۲ و چیزهایی که از آن کتاب نوشته خواهند شد از ارزش بزرگی برای فرزندان آدمی برخوردار خواهند بود، و به ویژه برای نوادگان ما، که بازمانده ای از خاندان اسرائیل هستند.
۳ زیرا چنین خواهد گذشت در آن روز که کلیساهایی که ساخته شده اند، و نه برای سَروَر، هنگامی که یکی به دیگری خواهد گفت: بنگر، من، من از آنِ سَروَر هستم؛ و دیگران خواهند گفت: من، من از آنِ سَروَر هستم؛ و بدین گونه هر کسی خواهد گفت که کلیسایی ساخته است، و نه برای سَروَر —
۴ و آنها با یکدیگر ستیز خواهند کرد؛ و کشیشانِ آنها با یکدیگر ستیز خواهند کرد، و آنها با آموخته های خود آموزش خواهند داد، و روح القدس را، که سخن را می دهد، انکار خواهند کرد.
۵ و آنها قدرت خدا، قدّوس اسرائیل را انکار می کنند؛ و آنها به مردم می گویند: ما را بگوش دل بپذیرید، و دستور ما را بشنوید؛ زیرا بنگرید هیچ خدایی امروز نیست، زیرا سَروَر و بازخریدار کارش را انجام داده است، و قدرتش را به آدمیان داده است؛
۶ بنگرید، دستور مرا بگوش دل بپذیرید؛ اگر آنها بگویند معجزه ای بدست سَروَر انجام شده، آن را باور نکنید؛ زیرا امروز او خدای معجزه ها نیست، او کارش را انجام داده است.
۷ آری، و بسیاری خواهند بود که خواهند گفت: بخورید، بنوشید، و خوش باشید، زیرا فردا می میریم؛ و برای ما خوب خواهد بود.
۸ و بسیاری نیز خواهند بود که خواهند گفت: بخورید، بنوشید، و خوش باشید؛ با این وجود از خدا بترسید — او شما را برای کمی گناه کردن گناهکار نمی شمرد؛ آری، کمی دروغ بگویید، از دیگری به سبب سخنانش سود برید، برای همسایۀ خود چاهی بکنید، هیچ آسیبی در آن نیست؛ و همۀ این چیزها را انجام دهید، زیرا فردا می میریم؛ و اگر چنین باشد که ما مُجرم باشیم، خدا با چند ضربه شلاق ما را خواهد زد، و در پایان ما در ملکوتِ خدا نجات خواهیم یافت.
۹ آری، و بسیاری خواهند بود که به این شیوه، اصول نادرست و بیهوده و بی خردانه را آموزش خواهند داد، و در دل هایشان خود بزرگ بین هستند، و بدنبال این هستند تا مشورت های خود را از سَروَر زیرکانه پنهان کنند؛ و کارهایشان در تاریکی خواهد بود.
۱۰ و خون مقدّسین از زمین علیه آنها فریاد بر خواهد آورد.
۱۱ آری، همۀ آنها از راه بیرون رفته اند؛ آنها تباه شده اند.
۱۲ به سبب غرور، و به سبب آموزگاران دروغین و اصول نادرست، کلیساهای آنها تباه شده اند، و کلیساهای آنها مغرور هستند؛ به سبب غرور، آنها خود بزرگ بین هستند.
۱۳ آنها به سبب جایگاه های مقدّسِ با شکوهشان از بینوایان می ربایند؛ آنها به سبب پوشاکِ با شکوهشان از بینوایان می ربایند؛ آنها فروتن ها و بینوایانِ در دل را آزار می دهند برای اینکه در غرورشان آنها خود بزرگ بین هستند.
۱۴ آنها خیره سری و سر بالا گرفتن را بر تن می کنند؛ آری، و به سبب غرور و نابکاری، و کارهای پلید و روسپی گری، آنها همه بجز چندتایی که پیروان فروتن مسیح هستند به بیراهه رفته اند؛ با این وجود، آنها هدایت شده اند که در موارد بسیاری به خطا روند برای اینکه آنها با دستورات آدمیان آموزش داده شده اند.
۱۵ وای بر خردمندان و دانش آموختگان، و ثروتمندانی که در غرور دل هایشان خود بزرگ بین هستند، و همۀ کسانی که اصول نادرست را موعظه می کنند، و همۀ کسانی که روسپی گری می کنند و راه راستین سَروَر را مُنحرف می کنند، وای، وای، وای بر آنها باد، سَروَر خدای قادر مُطلق می گوید، زیرا آنها به دوزخ فرو افکنده خواهند شد!
۱۶ وای بر آنهایی که دادگر را برای چیزی پوچ کنار می گذارند و علیه آنچه که نیک است ناسزا می گویند، و می گویند که آن هیچ ارزشی ندارد! زیرا آن روز خواهد آمد که سَروَر خدا به سرعت با ساکنان زمین برخورد خواهد کرد؛ و در آن روزی که آنها کاملاً در نابکاری رسیده شوند هلاک خواهند شد.
۱۷ ولی بنگرید، اگر ساکنان زمین از نابکاری ها و کارهای پلیدشان توبه کنند آنها نابود نخواهند شد، سَروَر سپاهیان می گوید.
۱۸ ولی بنگرید، آن کلیسای بزرگ و پلید، آن روسپی همۀ زمین، بر زمین فرو خواهد ریخت، و فرو افتادن آن عظیم خواهد بود.
۱۹ زیرا پادشاهی اهریمن خواهد لرزید، و آنهایی که به آن تعلّق دارند ناگزیر باید به توبه برانگیخته شوند وگرنه اهریمن آنها را با زنجیرهای ابدیش به چنگ خواهد آورد، و آنها به خشم برانگیخته شده و هلاک می شوند؛
۲۰ زیرا بنگرید، در آن روز او در دل فرزندان آدمی خواهد خروشید، آنها را به خشم علیه آنچه که نیک است بر خواهد انگیخت.
۲۱ و دیگران را او آرام خواهد کرد، و آنها را در امنیّت نفسانی آرامش خواهد داد، که آنها خواهند گفت: همه چیز در صهیون خوب است؛ آری، صهیون کامروا می شود، همه چیز خوب است — و بدین گونه اهریمن روان آنها را فریب می دهد، و آنها را با دقّت به دوزخ می کشاند.
۲۲ و بنگرید، دیگران را او با چاپلوسی دور می کند، و به آنها می گوید دوزخی نیست؛ و به آنها می گوید: من اهریمن نیستم، زیرا اهریمنی نیست — و بدین گونه در گوششان نجوا می کند، تا اینکه او آنها را با زنجیرهای وحشتناکش به چنگ آورَد، از جایی که هیچ رهایی نیست.
۲۳ آری، آنها به چنگ مرگ و دوزخ افتاده اند؛ و مرگ و دوزخ و اهریمن، و همۀ آنچه که به آن دچار شده اند باید در پیشگاه تخت خدا بایستند و برپایۀ کارهایشان داوری شوند، از جایی که آنها باید به مکانی که برایشان آماده شده است بروند، یعنی دریاچۀ آتش و گوگردی که عذابِ بی پایان است.
۲۴ بنابراین، وای بر او که در صهیون در آسودگی است!
۲۵ وای بر او که فریاد می زند: همه چیز خوب است!
۲۶ آری، وای بر او که دستورات آدمیان را بگوش دل می پذیرد، و قدرت خدا و هدیۀ روح القدس را انکار می کند!
۲۷ آری، وای بر او که می گوید: ما دریافت کرده ایم و دیگر نیازی نداریم!
۲۸ و خلاصه، وای بر همۀ کسانی که می لرزند، و به سبب راستی خدا خشمگین هستند! زیرا بنگرید، او که بر آن صخره ساخته شده باشد آن را با خوشحالی دریافت می کند؛ و او که بر بنیادی شنی ساخته شده باشد می لرزد مبادا فرو افتد.
۲۹ وای بر او که خواهد گفت: ما سخن خدا را دریافت کرده ایم و نیازی به سخن بیشتری از خدا نداریم، زیرا ما به اندازۀ کافی داریم!
۳۰ زیرا بنگرید، بدین گونه سَروَر خدا می گوید: من به فرزندان آدمی خط روی خط، دستور روی دستور، کمی اینجا و کمی آنجا خواهم داد؛ و برکت یافته کسانی هستند که مشورت مرا بگوش دل می پذیرند و به اندرز من گوش می دهند، زیرا آنها خِرَدمندی را یاد خواهند گرفت؛ زیرا به او که دریافت کند بیشتر خواهم داد؛ و از آنهایی که خواهند گفت، ما به اندازۀ کافی داریم، یعنی از آنچه که آنها دارند گرفته خواهد شد.
۳۱ نفرین شده او است که به آدمی توکّل می کند، یا جسم را بازوی خود قرار می دهد، یا دستورات آدمیان را بگوش دل می پذیرد، مگر اینکه دستورات آنها با قدرت روح القدس داده شده باشد.
۳۲ وای بر غیریهودیان، سَروَر خدای سپاهیان می گوید! زیرا با وجودی که من بازوی خود را روز به روز به سوی آنها دراز می کنم، آنها مرا انکار خواهند کرد؛ با این وجود، من بر آنها مهربان خواهم بود، سَروَر خدا می گوید، اگر آنها توبه کنند و به سوی من آیند؛ زیرا بازوی من تمام روز دراز شده است، سَروَر خدای سپاهیان می گوید.

----------
/study/scriptures/bofm/2-ne/29
فصل ۲۹
غیریهودیانِ بسیاری کتاب مورمون را رد خواهند کرد — آنها خواهند گفت، ما به کتاب مقدّس دیگری نیاز نداریم — سَروَر با ملّت های بسیاری سخن می گوید — او جهان را از روی کتاب هایی که نوشته خواهند شد داوری خواهد کرد. نزدیک به ۵۵۹–۵۴۵ پیش از میلاد.
۱ ولی بنگرید، بسیاری خواهند بود — در آن روز هنگامی که من به انجام کاری شگفت انگیز در میان آنها بپردازم، که پیمان هایم را که با فرزندان آدمی بسته ام به یاد آورم، که دوباره برای بار دوّم دستم را برای بازیابی مردمم، که خاندان اسرائیل هستند، بالا کنم.
۲ و همچنین، اینکه وعده هایی که با تو، نیفای، و نیز با پدر تو بسته ام را به یاد آورم، که نوادگان شما را به یاد آورم؛ و اینکه سخنان نوادگان شما از دهان من بر نوادگان شما صادر شود؛ و سخنان من، همچون پرچمی برای مردمم، که خاندان اسرائیل هستند، بر کرانه های زمین بانگ برآورَد؛
۳ و برای اینکه سخنان من بانگ برخواهند آورد — بسیاری از غیریهودیان خواهند گفت: یک کتاب مقدّس! یک کتاب مقدّس! ما یک کتاب مقدّس داریم، و کتاب مقدّس دیگری نمی تواند باشد.
۴ ولی بدین گونه سَروَر خدا می گوید: ای بی خِردان، آنها یک کتاب مقدّس خواهند داشت؛ و آن از یهودیان، مردم پیمان بستۀ باستانی من، صادر خواهد شد. و برای کتاب مقدّسی که از یهودیان دریافت می کنند چه سپاسی بر آنها می گذارند؟ آری، منظور غیریهودیان چیست؟ آیا آنها سختی کشیدن ها و زحمت ها و دردهای یهودیان و کوشایی آنها برای من را در آوردن رستگاری بر غیریهودیان به یاد می آورند؟
۵ ای شما غیریهودیان، آیا یهودیان، مردم پیمان بستۀ باستانی من را به یاد آورده اید؟ نه؛ بلکه آنها را نفرین کرده اید، و از آنها بیزار بوده اید، و برآن نبوده اید تا آنها را بازیابید. ولی بنگرید، من همۀ این چیزها را روی سر خودتان برمی گردانم؛ زیرا من، سَروَر، مردمم را فراموش نکرده ام.
۶ ای بی خِردان، که خواهید گفت: یک کتاب مقدّس، ما یک کتاب مقدّس داریم و به کتاب مقدّس دیگری نیاز نداریم. آیا کتاب مقدّسی از کسی جز یهودیان بدست آورده اید؟
۷ آیا نمی دانید که بیشتر از یک ملّت وجود دارند؟ آیا نمی دانید که من، سَروَر خدای شما، همۀ آدمیان را آفریده ام، و اینکه من کسانی که بر جزیره های دریا هستند را به یاد می آورم؛ و اینکه من در آسمان های بالا و در زمین پایین فرمانروایی می کنم؛ و سخنم را بر فرزندان آدمی، آری، حتّی بر همۀ ملّت های زمین پدیدار می کنم؟
۸ از چه رو غُرولند می کنید، برای اینکه شما سخن بیشتری از من دریافت خواهید کرد؟ آیا نمی دانید که گواهی دو ملّت شاهدی بر شما است که من خدا هستم، که من یک ملّت را مانند دیگری به یاد می آورم؟ از این رو، من همان سخنان را بر یک ملّت مانند دیگری می گویم. و هنگامی که دو ملّت همگام شوند گواهی آن دو ملّت نیز همگام خواهند بود.
۹ و من این کار را می کنم که بر بسیاری ثابت کنم که من یکسان هستم دیروز، امروز، و برای همیشه؛ و اینکه من سخنانم را برپایۀ خوشنودی خودم بیان می کنم. و برای اینکه من یک سخن گفته ام نمی بایستی گمان کنید که من نمی توانم سخن دیگری بگویم؛ زیرا کار من هنوز تمام نشده است؛ نه تا پایان آدمی تمام می شود، نه از آن پس و برای همیشه.
۱۰ از این رو، برای اینکه شما یک کتاب مقدّس دارید نمی بایستی گمان کنید که آن همۀ سخنانم را در بر دارد؛ نمی بایستی گمان کنید که من وا نداشته ام بیشتر نوشته شوند.
۱۱ زیرا من به همۀ آدمیان، هم در شرق و در غرب، و هم در شمال و در جنوب، و در جزیره های دریا فرمان می دهم که آنها سخنانی را که من بر آنها می گویم بنویسند؛ زیرا من جهان را از روی کتاب هایی که نوشته خواهند شد داوری خواهم کرد، هر آدمی برپایۀ کارهایش، برپایۀ آنچه که نوشته شده است.
۱۲ زیرا بنگرید، من بر یهودیان سخن خواهم گفت و آنها آن را خواهند نوشت؛ و بر نیفایان نیز سخن خواهم گفت و آنها آن را خواهند نوشت؛ و من بر دیگر طایفه های خاندان اسرائیل نیز، که به بیرون هدایت کرده ام، سخن خواهم گفت و آنها آن را خواهند نوشت؛ و من بر همۀ ملّت های زمین نیز سخن خواهم گفت و آنها آن را خواهند نوشت.
۱۳ و چنین خواهد گذشت که یهودیان سخنان نیفایان را خواهند داشت، و نیفایان سخنان یهودیان را خواهند داشت؛ و نیفایان و یهودیان سخنان طایفه های گم شدۀ اسرائیل را خواهند داشت؛ و طایفه های گم شدۀ اسرائیل سخنان نیفایان و یهودیان را خواهند داشت.
۱۴ و چنین خواهد گذشت که مردم من، که از خاندان اسرائیل هستند، در سرزمین های تصرّف شدۀ خود گرد هم آورده خواهند شد؛ و سخنان من در یک کتاب گرد هم آورده خواهد شد. و من به آنهایی که علیه سخن من و علیه مردم من، که از خاندان اسرائیل هستند، بجنگند، نشان خواهم داد که من خدا هستم، و این که من با ابراهیم پیمان بستم که نوادگانش را برای همیشه به یاد داشته باشم.

----------
/study/scriptures/bofm/2-ne/30
فصل ۳۰
غیریهودیانِ گرویده با مردمِ پیمان بسته شمرده خواهند شد — لامانیان و یهودیانِ بسیاری به سخن ایمان خواهند آورد و دلپسند خواهند شد — اسرائیل دوباره برپا خواهد شد و نابکاران نابود خواهند شد. نزدیک به ۵۵۹–۵۴۵ پیش از میلاد.
۱ و اینک بنگرید، برادران محبوبم، من می خواهم با شما سخن بگویم، زیرا من، نیفای، روا نخواهم داشت که شما گمان کنید که از غیریهودیان پرهیزکارتر هستید. زیرا بنگرید، جز اینکه شما فرمان های خدا را نگاه دارید همگی شما همین گونه هلاک خواهید شد؛ و به سبب سخنانی که گفته شده اند شما نمی بایستی گمان کنید که غیریهودیان کاملاً نابود می شوند.
۲ زیرا بنگرید، من به شما می گویم که آن تعداد از غیریهودیانی که توبه کنند مردم پیمان بستۀ سَروَر هستند؛ و آن تعداد از یهودیانی که توبه نکنند دور انداخته خواهند شد؛ زیرا سَروَر با هیچ کسی پیمان نمی بندد مگر با آنهایی که توبه کنند و به پسر او، که قدّوس اسرائیل است، ایمان آورند.
۳ و اینک، من می خواهم اندکی بیشتر دربارۀ یهودیان و غیریهودیان نبوّت کنم. زیرا پس از اینکه کتابی که من از آن سخن گفته ام پیش آید، و بر غیریهودیان نوشته شود، و دوباره برای سَروَر مُهر و موم گردد، بسیاری خواهند بود که به سخنانی که نوشته شده اند ایمان خواهند آورد؛ و آنان آنها را در میان بازماندگان نوادگان ما پخش خواهند کرد.
۴ و آنگاه بازماندگانِ نوادگان ما دربارۀ ما خواهند دانست، که چگونه ما از اورشلیم بیرون آمدیم، و اینکه آنها از نوادگان یهودیان هستند.
۵ و مژدۀ عیسی مسیح در میان آنها اعلام خواهد شد؛ از این رو، آنها به دانش دربارۀ پدرانشان، و همچنین دانش دربارۀ عیسی مسیح، که در میان پدرانشان وجود داشت بازآورده خواهند شد.
۶ و آنگاه آنها شادمانی خواهند کرد؛ زیرا آنها خواهند دانست که این برکتی است از دست خدا بر آنها؛ و پولک های تاریکیِ چشمانشان شروع به فرو افتادن خواهد کرد، و نسل های بسیاری در میان آنها درنمی گذرد، جز اینکه آنها مردمی پاک و دلپسند می شوند.
۷ و چنین خواهد گذشت که یهودیانی که پراکنده شده اند نیز شروع به ایمان آوردن به مسیح خواهند کرد؛ و آنها شروع به گرد هم آمدن بر روی زمین خواهند کرد؛ و همۀ کسانی که به مسیح ایمان آورند نیز مردمی دلپسند خواهند شد.
۸ و چنین خواهد گذشت که سَروَر خدا کارش را در میان همۀ ملّت ها، اقوام، زبان ها و مردم آغاز خواهد کرد، تا بازآوری مردمش را بر روی زمین پیش آورد.
۹ و سَروَر خدا با پرهیزکاری بینوایان را داوری خواهد کرد، و برای فروتن ها با درستی حکم خواهد نمود. و او زمین را با ترکۀ دهانش خواهد زد؛ و با نَفَس لب هایش نابکاران را خواهد کشت.
۱۰ زیرا زمان به سرعت می آید که سَروَر خدا سبب دودستگی بزرگی در میان مردم خواهد شد، و نابکاران را او نابود خواهد کرد؛ و او مردمش را امان خواهد داد، آری، حتّی اگر چنین باشد که باید نابکاران را با آتش نابود کند.
۱۱ و پرهیزکاری شال کمرش خواهد بود، و ایمان داشتن شال پهلویش.
۱۲ و آنگاه گُرگ با برّه بسر خواهد بُرد؛ و پلنگ در کنار بزغاله و گوساله، و شیر جوان و پرواری در کنار همدیگر دراز خواهند کشید و یک کودک خردسال آنها را خواهد راند.
۱۳ و گاو و خرس خواهند چرید؛ بچه های آنها در کنار همدیگر دراز خواهند کشید؛ و شیر مانند گاو کاه خواهد خورد.
۱۴ و کودک شیرخواره بر سوراخ مار سمی بازی خواهد کرد، و کودک از شیر گرفته شده دستش را بر لانۀ افعی خواهد گذاشت.
۱۵ آنها در همۀ کوه مقدّسِ من نه آزار خواهند داد نه نابود خواهند کرد، زیرا زمین، همچون آبهایی که دریا را می پوشانند آکنده از دانش سَروَر خواهد بود.
۱۶ از این رو، امور همۀ ملّت ها آشکار خواهد شد؛ آری، همۀ امور بر فرزندان آدمی آشکار خواهد شد.
۱۷ هیچ چیزی نیست که نهان باشد جز اینکه آشکار خواهد شد؛ هیچ کار تاریکی نیست جز اینکه در نور پدیدار خواهد شد؛ و هیچ چیزی نیست که بر روی زمین مُهر و موم شده باشد جز اینکه باز خواهد شد.
۱۸ از این رو، همۀ چیزهایی که بر فرزندان آدمی آشکار شده اند در آن روز آشکار خواهند شد؛ و شیطان دیگر بر دل فرزندان آدمی، برای زمانی دراز، قدرتی نخواهد داشت. و اینک، برادران محبوبم، من به گفته هایم پایان می دهم.

----------
/study/scriptures/bofm/2-ne/31
فصل ۳۱
نیفای می گوید مسیح برای چه تعمید یافت — آدمیان باید مسیح را پیروی کنند، تعمید یابند، روح القدس را دریافت کنند، و تا پایان پایداری کنند تا نجات یابند — توبه و تعمید دروازۀ راه تنگ و باریک هستند — زندگی جاویدان به کسانی می رسد که پس از تعمید فرمان ها را نگه می دارند. نزدیک به ۵۵۹–۵۴۵ پیش از میلاد.
۱ و اینک من، نیفای، به نبوّت کردن بر شما، برادران محبوبم، پایان می دهم. و من نه می توانم جز چند چیزی را، که می دانم همانا رُخ خواهند داد بنویسم؛ نه می توانم جز اندکی از سخنان برادرم یعقوب را بنویسم.
۲ از این رو، چیزهایی که من نوشته ام مرا کافی است، جز چند سخنی که باید دربارۀ اصول مسیح بگویم؛ از این رو، من با شما، برپایۀ سادگی نبوّتم، ساده سخن خواهم گفت.
۳ زیرا روانم در ساده بودن دلشاد می شود؛ زیرا به این شیوه سَروَر خدا در میان فرزندان آدمی کار می کند. زیرا سَروَر خدا به فهم نور می دهد؛ زیرا او بر فرزندان آدمی به زبان خودشان، به فهم آنها، سخن می گوید.
۴ از این رو، من می خواهم که شما به یاد آورید که من بر شما دربارۀ آن پیامبری سخن گفته ام که سَروَر به من نشان داد، که برّۀ خدا را تعمید خواهد داد، که گناهان جهان را بر خواهد داشت.
۵ و اینک، اگر برّۀ خدا، او که مقدّس بوده، نیاز داشته باشد با آب تعمید یابد تا همۀ پرهیزکاری را برآورده سازد، آه آنگاه، چقدر بیشتر ما که نامقدّس بوده، نیاز داریم تا تعمید یابیم، آری، حتّی با آب!
۶ و اینک، من از شما، برادران محبوبم، می خواهم بپرسم چگونه برّۀ خدا همۀ پرهیزکاری را در تعمید یافتن با آب برآورده ساخت؟
۷ آیا نمی دانید که او مقدّس بود؟ ولی با وجود مقدّس بودن، او به فرزندان آدمی نشان می دهد که، برپایۀ جسم، او خود را در برابر پدر فروتن می سازد، و بر پدر گواهی می دهد که در نگاه داری فرمان های او مُطیع خواهد بود.
۸ از این رو، پس از اینکه او با آب تعمید یافت روح القدّس به شکل یک کبوتر بر او فرود آمد.
۹ و دوباره، بر فرزندان آدمی تنگی راه، و باریکی دروازه ای را، که می بایستی از آن وارد شوند، با سرمشق قرار دادن خود برای آنها، نشان می دهد.
۱۰ و او بر فرزندان آدمی گفت: شما مرا پیروی کنید. از این رو، برادران محبوبم، آیا ما می توانیم عیسی را پبروی کنیم جز اینکه خواهان نگه داشتن فرمان های پدر باشیم؟
۱۱ و پدر گفت: توبه کنید، توبه کنید، و بنام پسر محبوبم تعمید یابید.
۱۲ و ندای پسر نیز بر من آمد، گفتا: او که بنام من تعمید می یابد، به او روح القدس را پدر، مانند من، خواهد داد؛ از این رو، مرا پیروی کنید، و چیزهایی را انجام دهید که دیده اید من انجام می دهم.
۱۳ از این رو، برادران محبوبم، من می دانم که اگر شما پسر را، با نیّتِ کاملِ دل، پیروی کنید، در برابر خدا کار دورویی و فریب دهنده نکرده، بلکه با نیّت راستین، از گناهانتان توبه کرده، بر پدر گواهی داده، که با تعمید، خواهان بر گرفتن نام مسیح بر خود هستید — آری، با پیروی از سَروَرتان و مُنجی تان، برپایۀ سخن او، در آب فرو رفته، بنگرید، آنگاه روح القدس را دریافت خواهید کرد؛ آری، آنگاه تعمید با آتش و روح القدس می آید؛ و آنگاه شما می توانید با زبان فرشتگان سخن گویید، و بر قدّوس اسرائیل بانگ ستایش سر دهید.
۱۴ ولی، بنگرید، برادران محبوبم، بدین گونه ندای سَروَر بر من آمد، گفتا: پس از اینکه از گناهانتان توبه کردید، و بر پدر گواهی دادید که با تعمید با آب، خواهان نگه داشتن فرمان هایم هستید، و تعمید با آتش و روح القدس را دریافت کردید، و توانستید با زبانی نو سخن گویید، آری، یعنی با زبان فرشتگان، و پس از این مرا انکار نمایید، برای شما بهتر آن می بود که مرا نشناخته بودید.
۱۵ و من ندای پدر را شنیدم، گفتا: آری، سخنان محبوبم راست و امین هستند. او که تا پایان پایداری کند، همان نجات خواهد یافت.
۱۶ و اینک، برادران محبوبم، من با این می دانم که جز اینکه آدمی، در پیروی از سرمشقِ پسرِ خدای زنده، تا پایان پایداری کند، او نمی تواند نجات یابد.
۱۷ از این رو، کارهایی را انجام دهید که من برای شما گفتم دیده ام، که سَروَرتان و بازخریدارتان انجام می دهد؛ زیرا، به این سبب آنها به من نشان داده شده اند که شما بتوانید دروازه ای را که می بایستی از آن وارد شوید بشناسید. زیرا دروازه ای که شما می بایستی از آن وارد شوید توبه و تعمید با آب است؛ و آنگاه آمرزش گناهانتان با آتش و با روح القدس می آید.
۱۸ و آنگاه شما در این راه تنگ و باریکی که به زندگی جاویدان منتهی می شود هستید؛ آری، شما از دروازه وارد شده اید؛ شما برپایۀ فرمان های پدر و پسر عمل کرده اید؛ و شما روح القدس را دریافت کرده اید، که از پدر و پسر گواهی می دهد، در برآورده کردن وعده ای که او داده است، که اگر شما از این طریق وارد شوید دریافت خواهید کرد.
۱۹ و اینک، برادران محبوبم، پس از اینکه شما به راه تنگ و باریک راه یافتید، من می خواهم بپرسم آیا همه چیز انجام شده است؟ بنگرید، من به شما می گویم، نه؛ زیرا شما تا اینجا نیامده اید جز با سخن مسیح با ایمان استوار به او، با تکیه کامل بر شایستگی های او که در نجات دادن تواناست.
۲۰ از این رو، شما باید با استواری در مسیح، با داشتن روشنیِ کاملی از امید و مِهر به خدا و همۀ آدمیان به پیش روید. از این رو، اگر شما با سیراب شدن در سخن مسیح به پیش روید، و تا پایان پایداری کنید، بنگرید، بدین گونه پدر می گوید: شما زندگی جاویدان خواهید داشت.
۲۱ و اینک، بنگرید، برادران محبوبم، این آن راه است، و نه راه دیگری نه نام دیگری زیر آسمان وجود دارد که با آن آدمی بتواند در ملکوتِ خدا نجات یابد. و اینک، بنگرید، این اصول مسیح است، و اصول یگانه و راستینِ پدر، و پسر، و روح القدس، که یک خدای بدون پایان است. آمین.

----------
/study/scriptures/bofm/2-ne/32
فصل ۳۲
فرشتگان با قدرت روح القدس سخن می گویند — آدمیان باید نیایش کنند و از روح القدس برای خود دانش اندوزند. نزدیک به ۵۵۹–۵۴۵ پیش از میلاد.
۱ و اینک، بنگرید، برادران محبوبم، من گمان می کنم که شما در دل هایتان دربارۀ این که چه می بایستی انجام دهید پس از اینکه به راه وارد شدید اندکی می اندیشید. ولی، بنگرید، چرا شما در دل هایتان به این چیزها می اندیشید؟
۲ آیا به یاد نمی آورید که من به شما گفتم که پس از اینکه روح القدس را دریافت کردید شما می توانید با زبان فرشتگان سخن گویید؟ و اینک، چگونه می توانید با زبان فرشتگان سخن گویید مگر با روح القدس؟
۳ فرشتگان با قدرت روح القدس سخن می گویند؛ از این رو، آنها سخنان مسیح را می گویند. از این رو، من به شما گفتم، از سخنان مسیح سیراب شوید؛ زیرا بنگرید، سخنان مسیح همۀ آنچه که می بایستی انجام دهید را برای شما خواهد گفت.
۴ از این رو، اینک پس از اینکه من این سخنان را گفته ام، اگر شما نتوانید آنها را بفهمید برای این خواهد بود که نه می خواهید، نه در می زنید؛ از این رو، به نور آورده نمی شوید، بلکه در تاریکی هلاک می شوید.
۵ زیرا بنگرید، من دوباره به شما می گویم که اگر از راه وارد شوید، و روح القدس را دریافت کنید، اوهمۀ چیزهایی که می بایستی انجام دهید را به شما نشان خواهد داد.
۶ بنگرید، این اصول مسیح است، و اصول دیگری داده نخواهد شد تا زمانی که او خود را بر شما در جسم پدیدار کند. و هنگامی که او خود را بر شما در جسم پدیدار کند، در انجام چیزهایی که او بر شما خواهد گفت پای بند باشید.
۷ و اینک من، نیفای، بیشتر نمی توانم بگویم؛ روح مقدّس مرا از گفتن باز می دارد، و من مانده ام تا به سبب بی ایمانی و نابکاری، و نادانی و خیره سریِ آدمی سوگواری کنم؛ زیرا آنها نه می خواهند دانش بجویند نه دانش بزرگ را بفهمند، هنگامی که در سادگی به آنها داده می شود حتّی به آن سادگی که سخن می تواند باشد.
۸ و اینک، برادران محبوبم، من درک می کنم که شما هنوز در دل هایتان می اندیشید؛ و این مرا غمگین می کند که باید دراین باره سخن بگویم. زیرا اگر شما روح مقدّس که به آدمی می آموزد تا نیایش کند را بگوش دل بپذیرید، خواهید دانست که باید نیایش کنید؛ زیرا روح پلید به آدمی نمی آموزد تا نیایش کند، بلکه به او می آموزد که نباید نیایش کند.
۹ ولی بنگرید، من به شما می گویم که همواره باید نیایش کنید، و سست نشوید؛ اینکه شما نباید هیچ چیزی را برای سَروَر انجام دهید مگر نخست بنام مسیح به درگاه پدر نیایش کنید که او عمل شما را بر شما تخصیص دهد که عمل شما برای بهروزی روانتان باشد.

----------
/study/scriptures/bofm/2-ne/33
فصل ۳۳
سخنان نیفای راست هستند — آنها از مسیح گواهی می دهند — کسانی که به مسیح ایمان آورند به سخنان نیفای، که در برابر درگاه داوری چون شاهدی خواهند بود، ایمان خواهند آورد. نزدیک به ۵۵۹–۵۴۵ پیش از میلاد.
۱ و اینک من، نیفای، نه می توانم همۀ چیزهایی را که میان مردمم آموزش داده شده اند بنویسم؛ نه در نوشتن، مانند سخن گفتن، توانا هستم؛ زیرا هنگامی که انسانی با قدرت روح القدس سخن می گوید روح القدس آن را به دل های فرزندان آدمی می بَرد.
۲ ولی بنگرید، بسیاری هستند که دل هایشان را علیه روح مقدّس سخت می کنند، که او جایی در آنها ندارد؛ از این رو، آنها چیزهای بسیاری را که نوشته شده اند دور می اندازند و آنها را همچون چیزهای پوچی می انگارند.
۳ ولی من، نیفای، چیزی را که نوشته ام نوشته ام، و آن را به عنوان چیزِ ارزشمندی به ویژه برای مردمم ارج می نهم. زیرا من پیوسته برای آنها در روز نیایش می کنم، و چشمهای من، به سبب آنها، در شب بالشم را تر می کند؛ و من به درگاه خدایم با ایمان زاری می کنم و می دانم که او زاری مرا خواهد شنید.
۴ و من می دانم که سَروَر خدا نیایش هایم را برای سود مردمم تخصیص خواهد داد. و سخنانی را که در ناتوانی نوشته ام بر آنها نیرومند خواهد کرد؛ زیرا آنها را ترغیب می کند تا کار نیک انجام دهند؛ از پدرانشان برای آنها می گوید؛ و از عیسی سخن می گوید، و آنها را ترغیب می کند تا به او ایمان آورند، و تا پایان، که زندگی جاویدان است، پایداری کنند.
۵ و برپایۀ ساده بودنِ راستی، با تُندی علیه گناه سخن می گوید، از این رو، هیچ کسی از سخنانی که من نوشته ام خشمگین نخواهد شد مگر اینکه او از روح اهریمن باشد.
۶ من در ساده بودن به وجد می آیم، من در راستی به وجد می آیم، من در عیسایم به وجد می آیم، زیرا او روانم را از دوزخ بازخرید کرده است.
۷ من برای مردمم محبّت و ایمان بزرگی در مسیح دارم که روان های بسیاری را بی لکّه در کُرسی داوریش دیدار خواهم کرد.
۸ من برای یهودیان محبّت دارم — من می گویم یهودیان، برای اینکه منظورم آنهایی است که از جایی که من آمده ام.
۹ من برای غیریهودیان نیز محبّت دارم. ولی بنگرید، برای هیچکدام از اینها نمی توانم امیدی داشته باشم جز اینکه آنها با مسیح آشتی کنند، به آن دروازۀ باریک وارد شوند، و در راه تنگی که به زندگی منتهی می شود گام بردارند، و در آن راه تا پایان روزگار آزمایش ادامه دهند.
۱۰ و اینک، برادران محبوبم، و همچنین یهودیان و همۀ شما کرانه های زمین، این سخنان را بگوش دل بپذیرید و به مسیح ایمان آورید؛ و اگر این سخنان را باور ندارید به مسیح ایمان آورید. و اگر به مسیح ایمان آورید به این سخنان ایمان خواهید آورد، زیرا آنها سخنان مسیح هستند، و او آنها را به من داده است؛ و آنها به همۀ آدمیان می آموزند که آنها می بایستی کار نیک کنند.
۱۱ و اگر آنها سخنان مسیح نیستند، شما داوری کنید — زیرا مسیح، در روز آخر، با قدرت و شکوهی بزرگ به شما نشان خواهد داد که آنها سخنان او هستند؛ و شما و من رو در رو در برابر بارگاه او خواهیم ایستاد؛ و شما خواهید دانست که من از سوی او فرمان داده شده ام تا با وجود ناتوانیم این چیزها را بنویسم.
۱۲ و من بنام مسیح به پدر نیایش می کنم که بسیاری از ما، اگر نه همه، در روز بزرگ و آخر در ملکوتِ او نجات یابیم.
۱۳ و اینک، برادران محبوبم، همۀ کسانی که از خاندان اسرائیل هستند، و همۀ شما در کرانه های زمین، من بر شما همچون ندای کسی که از خاک فریاد بر می آورد سخن می گویم: بدرود تا آن روز عظیمی که می آید.
۱۴ و شمایی که نمی خواهید از نیکی خدا بهره مند شوید، و به سخنان یهودیان و نیز سخنان من و سخنانی که از دهان برّۀ خدا صادر خواهد شد احترام نمی گذارید، بنگرید، من به شما بدرودی ابدی می گویم زیرا این سخنان شما را در روز آخر محکوم خواهد کرد.
۱۵ زیرا آنچه که من روی زمین مُهر و موم کنم، علیه شما در بارگاه داوری آورده خواهد شد؛ زیرا بدین گونه سَروَر مرا فرمان داده است، و من باید فرمان برم. آمین.

----------
/study/scriptures/bofm/jacob/1
کتاب یعقوب برادر نیفای
سخنان موعظۀ او بر برادرانش. او مردی را که برآنست تا اصول مسیح را براندازد مُجاب می کند. چند سخنی دربارۀ تاریخچۀ مردم نیفای.
فصل ۱
یعقوب و یوسف بدنبال این هستند تا آدمیان را به ایمان آوردن به مسیح و نگاه داری فرمان های او ترغیب کنند — نیفای می میرد — نابکاری در میان نیفایان گسترش می یابد. نزدیک به ۵۴۴–۴۲۱ پیش از میلاد.
۱ زیرا بنگرید، چنین گذشت که پنجاه و پنج سال از زمانی که لیحای اورشلیم را ترک کرد گذشته بود؛ از این رو، نیفای، در بارۀ ورقه های کوچک، که بر آنها این چیزها کنده کاری شده اند، به من، یعقوب، فرمانی داد.
۲ و او به من، یعقوب، فرمانی داد که من می بایستی بر روی این ورقه ها کمی از چیزهایی را که اندیشیدم که ارزشمندترین باشند بنویسم؛ اینکه من، نمی بایستی دربارۀ تاریخچۀ این مردمی که مردم نیفای خوانده می شوند، اشاره کنم مگر اندکی.
۳ زیرا او گفت که تاریخچۀ مردمش بر روی ورقه های دیگرش کنده کاری خواهند شد، و اینکه من می بایستی این ورقه ها را حفظ کنم و آنها را نسل به نسل به دست نوادگانم برسانم.
۴ و اگر موعظه ای بود که مقدّس می بود، یا مکاشفه ای که بزرگ می بود، یا نبوّتی، اینکه من می بایستی سرفصل آنها را بر روی این ورقه ها کنده کاری کنم، و تا اندازه ای که امکان پذیر می بود، برای خاطر مسیح، و برای خاطر مردممان، به آنها اشاره کنم.
۵ زیرا به سبب ایمان و دلواپسی زیاد، براستی دربارۀ مردممان بر ما پدیدار شده بود، چه چیزهایی بر آنها رخ خواهد داد.
۶ و ما همچنین مکاشفه های بسیار، و روح نبوّت زیادی داشتیم؛ از این رو، از مسیح و ملکوتِ او که خواهد آمد آگاه بودیم.
۷ از این رو، ما با کوشایی در میان مردممان زحمت کشیدیم که بتوانیم آنها را ترغیب کنیم تا به سوی مسیح آیند، و از نیکی خدا بهره مند شوند که بتوانند به آسایش او وارد شوند، مبادا به هر طریقی، همانند زمان تحریک در روزهای وسوسه در زمانی که فرزندان اسرائیل در بیابان بودند، او در غضبش سوگند یاد کند که آنها وارد نشوند.
۸ از این رو، ما از خدا می خواهیم که بتوانیم همۀ آدمیان را ترغیب کنیم تا علیه خدا شورش نکنند، که خشم او را بر افروزند، بلکه اینکه همۀ آدمیان به مسیح ایمان آورند، و مرگ او را در نظر گیرند، و عذاب صلیبش را بکِشند و شرم جهان را بر خود کِشند؛ از این رو، من، یعقوب، می پذیرم که فرمان برادرم نیفای را برآورده کنم.
۹ اینک نیفای رو به پیری نهاد، و دید که بزودی خواهد مُرد؛ از این رو، او مردی را تدهین کرد تا اینک، برپایۀ فرمانروایی پادشاهان، پادشاه و فرمانروای مردمش باشد.
۱۰ مردم به نیفای بی اندازه مهر ورزیده، او برای آنها محافظ بزرگی بوده، شمشیر لابان را در دفاع از آنها چرخانده، و در همۀ روزگارش برای بهروزی آنها زحمت کشیده —
۱۱ از این رو، مردم خواهان به یاد سپردن نام او بودند. و هر کسی که به جای او فرمانروایی می کرد، برپایۀ فرمانروایی پادشاهان، از سوی مردم، نیفای دوّم، نیفای سوّم، و مانند آن خوانده می شد؛ و گذشته از هر چه نام آنها بود، بدین گونه آنها از سوی مردم خوانده می شدند.
۱۲ و چنین گذشت که نیفای مُرد.
۱۳ اینک مردمی که لامانیانی نبودند نیفایانی بودند؛ با این وجود، آنها نیفایان، یعقوبیان، یوسفیان، زُرامیان، لامانیان، لموئیلیان، و اسماعیلیان خوانده می شدند.
۱۴ ولی من، یعقوب، از این پس آنها را با این نام ها مشخّص نخواهم کرد، بلکه آنهایی را که بدنبال این هستند تا مردم نیفای را نابود کنند لامانیان خواهم خواند، و آنهایی که با نیفایان دوست هستند را، برپایۀ فرمانروایی پادشاهان، نیفایان، یا مردم نیفای، خواهم خواند.
۱۵ و اینک چنین گذشت که مردم نیفای، در زمان فرمانروایی دوّمین پادشاه، شروع به سخت کردن دل هایشان نمودند، و خود را اندکی بدست اعمال نابکارانه سپردند، همچون داود کُهن، و نیز سلیمان، پسرش، خواستار همسران و کنیزان بسیار شدند.
۱۶ آری، و آنها همچنین شروع نمودند به جستجوی طلا و نقرۀ زیاد، و شروع نمودند به اندکی در غرور غرق شدن.
۱۷ از این رو من، یعقوب، نخست مأموریّت خودم را از سَروَر بدست آورده، در حالیکه به آنها در معبد آموزش می دادم، بر آنها این سخنان را اعلام نمودم.
۱۸ زیرا من، یعقوب و برادرم یوسف، بدست نیفای به کشیشی و آموزگاری این مردم تخصیص داده شده بودیم.
۱۹ و ما وظیفۀ خود به سَروَر را والا نگاه داشتیم، مسئولیّت بر خود گرفته، اگر به آنها با همۀ کوشایی سخن خدا را آموزش نمی دادیم گناهان مردم را بر سر خودمان پاسخ گو بوده؛ از این رو، با توانمان زحمت کشیده تا خون آنها نتواند بر تنپوش ما بیاید؛ وگرنه خون آنها بر تنپوش ما می آید و ما در روز آخر بی لکّه شناخته نخواهیم شد.

----------
/study/scriptures/bofm/jacob/2
فصل ۲
یعقوب عشق به ثروت، غرور و ناپاکی را زشت می شمرَد — آدمیان می توانند به خاطر کمک به همنوع شان به دنبال ثروت باشند — سَروَر فرمان می دهد که هیچ مردی در میان نیفایان بیش از یک همسر نداشته باشد — سَروَر از پاکدامنی زنان دلشاد می شود. نزدیک به ۵۴۴–۴۲۱ پیش از میلاد.
۱ سخنانی که یعقوب، برادر نیفای، پس از مرگ نیفای بر مردم نیفای گفت:
۲ اینک، برادران محبوبم، من، یعقوب، برپایۀ مسئولیّتی که نسبت به خدا دارم، که وظیفۀ خودم را با هوشیاری والا نگه دارم، و اینکه من بتوانم تنپوشم را از گناهان شما پاک گردانم، من در این روز بالا به معبد می آیم که بتوانم سخن خدا را بر شما اعلام کنم.
۳ و شما خودتان می دانید که من تاکنون در وظیفۀ فراخوانم کوشا بوده ام؛ ولی بیشتر از آنچه که تاکنون بوده ام من در این روز برای بهروزی روان های شما زیر بار خواسته و دلواپسی بسیاری خم شده ام.
۴ زیرا بنگرید، تاکنون، شما بر سخن سَروَر که من به شما داده ام مُطیع بوده اید.
۵ ولی بنگرید، مرا بگوش دل بپذیرید و بدانید که با کمک آفریدگارِ قدرتمند والای آسمان و زمین من می توانم دربارۀ اندیشه هایتان برای شما بگویم، که شما چگونه آغاز به گناهکاری می کنید گناهی که به نظر من بسیار پلید، آری، و به نظر خدا پلید می آید.
۶ آری، این روانم را غمگین می کند و مرا وا می دارد تا با شرمساری در پیشگاه پروردگارم در خود فرو روم، که من باید دربارۀ نابکاری دل هایتان گواهی دهم.
۷ و همچنین این مرا غمگین می کند که من باید در برابر همسرانتان و فرزندانتان دربارۀ شما چنین بی پرده سخن گویم، که احساسات بسیاری از آنها در برابر خدا بی اندازه مهرآمیز و پاکدامن و ظریف است، چیزی که برای خدا خوشنود است؛
۸ و مرا گمان این است که آنها به اینجا آمده اند تا سخن دلپذیر خدا را بشنوند، آری، سخنی که روان زخمی شده را شفا می دهد.
۹ از این رو، این بر روانم سنگینی می کند که وادار شده باشم، به سبب فرمان دقیقی که من از خدا دریافت کرده ام، تا شما را برپایۀ بزهکاری هایتان اندرز دهم، تا زخم های آنهایی که از پیش زخم خورده اند را بجای دلداری دادن و شفا دادن بزرگتر کنم؛ و کسانی که زخمی نشده اند، بجای سیراب شدن از سخن دلپذیر خدا خنجرهایی بخورند تا در روان های آنها رخنه کند و ذهن های ظریف آنها را زخمی کند.
۱۰ ولی، با وجود عظمت کار، من باید برپایۀ فرمان های دقیقِ خدا کار کنم، و دربارۀ نابکاری و کارهای پلیدتان، در پیشگاه پاکدلان و دل شکستگان، و زیر نگاه چشمان نافذ خدای قادر متعال برای شما بگویم.
۱۱ از این رو، من باید حقیقت را برپایۀ سادگی سخن خدا برای شما بگویم. زیرا بنگرید، همچنان که من از سَروَر جویا شدم، سخن بدین گونه بر من آمد، گفتا: یعقوب، فردا خود را بالا به معبد برسان، و سخنی را که به تو خواهم داد بر این مردم اعلام کن.
۱۲ و اینک بنگرید، برادرانم، این سخنی است که من بر شما اعلام می کنم، که بسیاری از شما شروع نموده اید به جستجو برای طلا و برای نقره، و برای همه گونه سنگ های معدنی گرانبها، که در این سرزمین که سرزمینی موعودی برای شما و نوادگان شما است، بسیار فراوان است.
۱۳ و دستِ آماده کننده دلپذیرترین لبخند را بر شما زده است، که ثروت های بسیاری بدست آورده اید؛ و برای اینکه برخی از شما از برادرانتان فراوان تر بدست آورده اید غرق در غرور دل هایتان شده اید، به سبب گران بودن جامه هایتان، خیره سری و سر را بالا گرفتن را بر تن می کنید، و برادرانتان را آزار می دهید برای اینکه گمان می کنید که شما از آنها بهترید.
۱۴ و اینک، برادرانم، آیا گمان می کنید که خدا در این چیز به شما حق می دهد؟ بنگرید، من به شما می گویم، نه. بلکه او شما را محکوم می کند، و اگر شما در این چیزها پافشاری کنید داوری های او به سرعت بر شما خواهد آمد.
۱۵ ای کاش او به شما نشان می داد که او می تواند در شما رخنه کند، و با یک نگاهِ چشمش او می تواند شما را بر خاک زند.
۱۶ ای کاش او شما را از این نابکاری و کار پلید پاک می گرداند. و، ای کاش شما به سخن فرمان هایش گوش می دادید و نمی گذاشتید این غرورِ دل هایتان روان های شما را نابود کند!
۱۷ برادرانتان را مانند خودتان در نظر بگیرید و با همه دوستی کنید و دست و دل باز باشید، که آنها بتوانند مانند شما ثروتمند شوند.
۱۸ ولی پیش از آنکه به دنبال ثروت باشید به دنبال ملکوتِ خدا باشید.
۱۹ و پس از اینکه امیدی به مسیح بدست آوردید شما ثروت بدست خواهید آورد، اگر به دنبال آن باشید؛ و با نیّت نیکوکاری به دنبال آن باشید — تا برهنگان را بپوشانید و گرسنگان را غذا دهید، و اسیران را آزاد سازید و به بیماران و رنج دیدگان یاری رسانید.
۲۰ و اینک، برادرانم، من دربارۀ غرور با شما سخن گفته ام؛ و آنهایی از شما که همسایۀ خود را رنج داده اید و او را آزار داده اید برای اینکه در دل هایتان، برای چیزهایی که خدا به شما داده است، مغرور بوده اید، دراین باره چه می گویید؟
۲۱ آیا گمان نمی کنید که چنین چیزهایی بر او که همۀ بشرّیت را آفرید پلید است؟ و در دید او یک انسان به اندازۀ انسان دیگری گرانبها است. و همۀ بشریّت از خاک هستند؛ و برای سرانجامی یکسان، او آنها را آفریده است، که آنها فرمان هایش را نگه دارند و او را برای همیشه ستایش کنند.
۲۲ و اینک من به سخن گفتن بر شما دربارۀ این غرور پایان می دهم. و اگر برای این نبود که من باید دربارۀ بزهکاری زشت تری بر شما سخن گویم، دلم بی اندازه به سبب شما شادمانی می کرد.
۲۳ ولی سخن خدا به سبب بزهکاری های زشت تر شما بر من سنگینی می کند. زیرا بنگرید، بدین گونه سَروَر می گوید: این مردم شروع می کنند تا در نابکاری پیش روند؛ آنها نوشته های مقدس را نمی فهمند، زیرا بدنبال این هستند تا به سبب چیزهایی که دربارۀ داود و سلیمان پسرش نوشته شده اند، روسپی گریِ خودشان را ببخشند.
۲۴ بنگرید، داود و سلیمان براستی همسران و کنیزان بسیاری داشتند، که این چیز در برابر من پلید بود، سَروَر می گوید.
۲۵ از این رو، بدین گونه سَروَر می گوید، من این مردم را، با قدرت بازوی خودم، از سرزمین اورشلیم به بیرون راهنمایی کرده ام، که بتوانم برای خودم شاخه ای پرهیزکار از نسل یوسف بپرورانم.
۲۶ از این رو، من سَروَر خدا روا نخواهم داشت که این مردم مانند پیشینیان عمل کنند.
۲۷ از این رو، برادرانم، مرا بشنوید، و سخن سَروَر را بگوش دل بپذیرید: پس نمی بایستی هیچ مردی در میان شما بیش از یک همسر داشته باشد؛ و نمی بایستی هیچ کنیزی داشته باشد؛
۲۸ زیرا من، سَروَر خدا، در پاکدامنی زنان دلشاد می شوم. و روسپی گری در برابر من کاری پلید است؛ بدین گونه سَروَر سپاهیان می گوید.
۲۹ از این رو، این مردم می بایستی فرمان های مرا نگه دارند، سَروَر سپاهیان می گوید، یا این سرزمین نفرین خواهد شد به خاطر آنها.
۳۰ زیرا اگر من، سَروَر سپاهیان می گوید، بخواهم نوادگانی برای خود بپرورانم، به مردمم فرمان خواهم داد؛ وگرنه آنها می بایستی این سخنان را بگوش دل بپذیرند.
۳۱ زیرا بنگرید، من، سَروَر، اندوه را دیده ام، سوگواری کردن دختران مردمم را در سرزمین اورشلیم، آری، و در همۀ سرزمین های مردمم، به سبب نابکاری و کارهای پلید شوهرانشان، شنیده ام.
۳۲ و من روا نخواهم داشت، سَروَر سپاهیان می گوید، که زاری های دختران خوبروی این مردم، که من از سرزمین اورشلیم به بیرون راهنمایی کرده ام، علیه مردان مردمم بالا به من رسد، سَروَر سپاهیان می گوید.
۳۳ زیرا آنها نمی بایستی دختران مردمم را به سبب مهربانی آنها به اسارت بَرند، وگرنه من با نفرینی دردناک، حتّی تا نابودی، با آنها برخورد خواهم کرد؛ زیرا آنها نمی بایستی مانند پیشینیان روسپی گری کنند، سَروَر سپاهیان می گوید.
۳۴ و اینک بنگرید، برادرانم، شما می دانید که این فرمان ها به پدر ما، لیحای، داده شده اند؛ از این رو، شما از پیش اینها را می دانسته اید؛ و شما به محکومیّت شدیدی رسیده اید؛ زیرا شما این چیزهایی را که نمی می بایستی انجام می دادید انجام داده اید.
۳۵ بنگرید، شما نابکاری های بزرگتری از لامانیان، برادران ما، انجام داده اید. شما دل های همسران مهربانتان را شکسته اید، و اعتماد فرزندانتان را، به سبب سرمشق های بدتان در برابر آنها، از دست داده اید؛ و هق هق دل هایشان علیه شما بالا به خدا می رود. و به سبب سخت بودن سخن خدا که پایین علیه شما می آید، دل های بسیاری با زخم های عمیقی شکافته شده، مُردند.

----------
/study/scriptures/bofm/jacob/3
فصل ۳
پاکدلان سخن دلپذیر خدا را دریافت می کنند — پرهیزکاریِ لامانیان از نیفایان فراتر می رود — یعقوب علیه فحشا، هرزگی و هر گناهی هشدار می دهد. نزدیک به ۵۴۴–۴۲۱ پیش از میلاد.
۱ ولی بنگرید، من، یعقوب، می خواهم با شما که پاکدل هستید سخن بگویم. با ذهنی پایدار به سوی خدا روی آورید و با ایمانی افزونتر به درگاه او نیایش کنید، و او شما را در رنج هایتان دلداری خواهد داد و برای شما درخواست خواهد داد، و بر آنهایی که به دنبال نابودی شما هستند مجازات فرو خواهد فرستاد.
۲ ای همۀ شمایی که پاکدل هستید، سرهایتان را بالا بگیرید و سخن دلپذیر خدا را دریافت کنید و از مِهر او سیراب شوید؛ زیرا شما می توانید، اگر ذهن هایتان همواره استوار باشد.
۳ ولی، وای، وای، بر شمایی که پاکدل نیستید که در این روز در برابر خدا آلوده هستید؛ زیرا سرزمین به خاطر شما نفرین شده است جز اینکه توبه کنید؛ و لامانیان، که مانند شما آلوده نیستند، با این وجود با نفرینی شدید نفرین شده اند، شما را حتّی تا نابودی تازیانه خواهند زد.
۴ و آن زمان بزودی می آید، که جز اینکه شما توبه کنید آنها سرزمین میراثیتان را تصرّف خواهند کرد و سَروَر خدا پرهیزکاران را از میان شما به بیرون راهنمایی خواهد کرد.
۵ بنگرید، لامانیان برادران شما، که از آنها برای آلودگی شان و نفرینی که بر پوست آنها آمده است بیزارید از شما پرهیزکارترند؛ زیرا آنها فرمان های سَروَر، که به پدرمان داده شده بودند، را فراموش نکرده اند — اینکه آنها می بایستی تنها یک همسر داشته باشند و هیچ کنیزی نمی بایستی داشته باشند، و روسپی گری نمی بایستی در میان آنها انجام گیرد.
۶ و اینک، این فرمان را آنها می کوشند تا نگه دارند؛ از این رو، به سبب این پای بندی، در نگاه داری این فرمان، سَروَر خدا آنها را نابود نخواهد کرد، بلکه بر آنها مهربان خواهد بود؛ و روزی آنها مردمی برکت یافته خواهند شد.
۷ بنگرید، شوهرانشان به همسرانشان مهر می ورزند، و همسرانشان به شوهرانشان مهر می ورزند؛ و شوهرانشان و همسرانشان به فرزندانشان مهر می ورزند؛ و بی ایمانیشان و بیزاری شان از شما به سبب نابکاری پدرانشان است؛ از این رو، در دید آفریدگار بزرگتان، شما چقدر بهتر از آنها هستید؟
۸ ای برادرانم، من می ترسم هنگامی که با آنها در برابر تخت خدا آورده می شوید پوست آنها از پوست شما سپیدتر باشد، مگر اینکه شما از گناهانتان توبه کنید.
۹ از این رو، فرمانی را که سخن خدا است من به شما می دهم، که شما نه به سبب تاریکیِ پوستشان بیش از این علیه آنها ناسزا گویید، نه به سبب آلودگی شان علیه آنها ناسزا گویید؛ بلکه آلودگی خودتان را به یاد آورید، و به یاد آورید که آلودگی آنها به سبب پدرانشان بوده است.
۱۰ از این رو، شما می بایستی فرزندانتان را به یاد آورید، که چگونه به سبب سرمشقی که برای آنها شده اید دل هایشان را غمگین کرده اید؛ و نیز به یاد آورید که شما شاید به سبب آلودگی خود فرزندانتان را به نابودی بکشانید و گناهانشان در روز آخر بر سرتان انباشته شود.
۱۱ ای برادرانم، سخنانم را بگوش دل بپذیرید؛ توانایی های روانتان را برانگیزید؛ خودتان را تکان دهید تا از خواب مرگ بیدار شوید؛ و خودتان را از دردهای دوزخ آزاد کنید که فرشته های اهریمن نشوید، تا به آن دریاچۀ آتش و گوگرد که مرگ دوّم است افکنده شوید.
۱۲ و اینک من، یعقوب، چیزهای بسیار بیشتری بر مردم نیفای گفتم، آنان را علیه فحشا و هرزگی و هر گونه گناهی هشدار داده، پیامدهای وحشتناک شان آنها را برای آنان گفتم.
۱۳ و حتّی یک صدمِ کارهای این مردم، که اینک شروع به زیاد شدن نمودند نمی تواند بر روی این ورقه ها نوشته شود؛ ولی بسیاری از کارها و جنگ ها و درگیری هایشان، و فرمانروایی های پادشاهانشان بر روی ورقه های بزرگتر نوشته شده اند.
۱۴ این ورقه ها ورقه های یعقوب خوانده می شوند و آنها با دستان نیفای درست شدند. و من به گفتن این سخنان پایان می دهم.

----------
/study/scriptures/bofm/jacob/4
فصل ۴
همۀ پیامبران پدر را بنام مسیح پرستش می کردند — پیشکش کردن اسحاق از سوی ابراهیم تشبیهی به خدا و یگانه زادۀ او بود — آدمیان خودشان را می بایستی از راهِ کفّاره با خدا آشتی دهند — یهودیان سنگ بنیادی را رد خواهند کرد. نزدیک به ۵۴۴–۴۲۱ پیش از میلاد.
۱ اینک بنگرید، چنین گذشت که من، یعقوب، مردمم را با سخن تعلیم داده، (و به سبب دشواری کنده کاری سخنانمان بر روی ورقه ها، من نمی توانم جز اندکی از سخنانم را بنویسم) و ما می دانیم که چیزهایی که بر روی ورقه ها می نویسیم باید باقی بمانند؛
۲ ولی هر آنچه ما بر روی هر چیزی جز ورقه ها بنویسیم از میان رفته و ناپدید خواهد شد؛ ولی ما می توانیم چند سخنی بر روی ورقه ها بنویسیم که تا یک اندازه ای به فرزندانمان و همچنین به برادران محبوبمان، دربارۀ ما یا دربارۀ پدرانشان، آگاهی دهد —
۳ اینک در این چیز ما شادمانی می کنیم؛ و با کوشایی زحمت می کشیم تا این سخنان را بر روی ورقه ها کنده کاری کنیم، با امید به اینکه برادران محبوبمان و فرزندانمان آنها را با دلی سپاسگزار دریافت کرده و آنها را مطالعه خواهند کرد که بتوانند با شادی و نه با اندوه، نه با تحقیر دربارۀ پدر و مادر نخست خود بدانند.
۴ زیرا، با این نیّت ما این چیزها را نوشته ایم که آنها بتوانند بدانند که ما از مسیح آگاه بودیم، و به شکوه او صدها سال پیش از آمدنش امید داشتیم؛ و نه تنها خود ما به شکوه او امید داشتیم بلکه همۀ پیامبران مقدّسی که پیش از ما بودند نیز داشتند.
۵ بنگرید، آنها به مسیح ایمان آوردند و پدر را بنام او پرستش کردند و ما نیز پدر را بنام او پرستش می کنیم. و با این نیّت ما قانون موسی را نگه می داریم، چرا که روان های ما را متوّجۀ او می کند؛ و به این سبب آن برای ما همچون پرهیزکاری تقدیس شده است، همچنان که برای ابراهیم به حساب آمد، در بیابان مُطیع بودن به فرمان های خدا، در پیشکش کردن پسرش اسحاق که تشبیهی است به خدا و پسر یگانه زاده اش.
۶ از این رو، ما نوشته های پیامبران را بررسی می کنیم و مکاشفه های بسیار و روح نبوّت داریم؛ و با داشتن همۀ این گواهان امید می یابیم و ایمان ما استوار می شود، به اندازه ای که ما براستی می توانیم بنام مسیح فرمان دهیم و حتّی درختان، یا کوه ها، یا موج های دریا از ما فرمان می برند.
۷ با این وجود، سَروَر خدا بر ما ناتوانی هایمان را نشان می دهد که ما بدانیم که این از فیض او، و مُدارای بزرگ او با ما فرزندان آدمی است، که ما قدرت انجام این کارها را داریم.
۸ بنگرید، بزرگ و شگفت انگیز هستند کارهای سَروَر. چه جستجو ناپذیر هستند اعماق رازهای او؛ و این امکان ناپذیر است که آدمی همۀ راه های او را دریابد. و هیچ آدمی راه او را نمی شناسد مگر بر او آشکار شده باشد؛ از این رو، برادران، خوار نشمُرید مکاشفه های خدا را.
۹ زیرا بنگرید، با قدرت سخن او آدمی بر روی زمین آمد، زمینی که با قدرت سخن او آفریده شد. از این رو، اگر خدا توانا بوده سخن گوید و جهان شود، و سخن گوید و آدمی آفریده شود، آه آنگاه، چرا به فرمان دادن به زمین، یا ساخت دست هایش بر روی آن، برپایه خواست و خوشنودی خودش قادر نباشد؟
۱۰ از این رو، برادران، برآن نباشید تا سَروَر را اندرز دهید، بلکه اندرز را از دست او بگیرید. زیرا بنگرید، شما خودتان می دانید که او با خرد و با دادگری، و با رحمت عظیم بر همۀ آفرینشش اندرز می دهد.
۱۱ از این رو، برادران محبوب، با او از راه کفّارۀ مسیح، پسر یگانه زاده اش آشتی کنید، و شما می توانید رستاخیزی را برپایۀ قدرت رستاخیز که در مسیح است بدست آورید، و با داشتن ایمان، و پیش از اینکه او خودش را در جسم پدیدار کند امید محکمی در شُکوه به او بدست آورده، همچون میوه های نخستِ مسیح به خدا معرفی شوید.
۱۲ و اینک، محبوبان، شگفت زده نشوید که من این چیزها را برای شما می گویم؛ زیرا چرا از کفاّرۀ مسیح سخن نگوییم و به آگاهی کامل دربارۀ او نرسیم، همچون رسیدن به دانش یک رستاخیز و جهانی که می آید؟
۱۳ بنگرید، برادرانم، او که نبوّت می کند، بگذارید او نبوّت کند تا آدمیان بفهمند؛ زیرا روح مقدّس حقیقت را می گوید و دروغ نمی گوید. از این رو، او از چیزها چنان که آنها واقعاً هستند و از چیزها چنان که آنها واقعاً خواهند بود سخن می گوید؛ از این رو، این چیزها برای رستگاری روان هایمان بر ما به سادگی پدیدار شده اند. ولی بنگرید، ما تنها شاهدان در این چیزها نیستیم؛ زیرا خدا آنها را بر پیامبران پیشین نیز گفته است.
۱۴ ولی بنگرید، یهودیان مردمی خیره سر بودند؛ و آنها سخنان ساده را خوار می شمردند و پیامبران را می کشتند، و به دنبال چیزهایی بودند که نمی توانستند بفهمند. از این رو، به سبب کوری شان، کور بودنشان که با نگاه کردن فراتر از نشانه می آمد، آنها ناگزیر باید فرو می افتادند؛ زیرا خدا سادگی را از آنها برداشته است، و به آنها چیزهای بسیاری را که آنها نمی توانند بفهمند تحویل داده است، برای اینکه آنها خواستار آن بودند. و چون آنها خواستار این بودند خدا این را انجام داده است که آنها بلغزند.
۱۵ و اینک من، یعقوب، با روح مقدّس به نبوّت کردن هدایت شده ام؛ زیرا من با تأثیرهای روح مقدّس که در من است درک می کنم، که با لغزش یهودیان، آنها سنگی را که بر آن می توانند بنیادی مطمئن بسازند و داشته باشند رد خواهند کرد.
۱۶ ولی بنگرید، برپایۀ نوشته های مقدّس، این سنگ، آخرین و تنها بنیاد مطمئن و بزرگی خواهد شد که بر روی آن یهودیان می توانند بسازند.
۱۷ و اینک، محبوبان من، چگونه امکان پذیر است که اینها، پس از رد کردن آن بنیاد مطمئن، هرگز بتوانند بر روی آن بسازند، که بتواند زیربنای آنها شود؟
۱۸ بنگرید، برادران محبوبم، من این راز را بر شما فاش خواهم کرد؛ مگر به هر دلیلی از پایداریم در روح مقدّس بلرزم و به سبب دلواپسی بیش از اندازه ام برای شما بلغزم.

----------
/study/scriptures/bofm/jacob/5
فصل ۵
یعقوب در رابطه با درختان زیتون پرورشی و وحشی مَثَل زنوس را نقل قول می کند — آنها همانندی از اسرائیل و غیریهودیان هستند — پراکنده کردن و گردآوری اسرائیل پیشاپیش به تصویر کشیده می شود — کنایه ها به نیفایان و لامانیان و همۀ خاندان اسرائیل نسبت داده شده اند — غیریهودیان به اسرائیل پیوند خواهند خورد — تاکستان در آخر سوزانده خواهد شد. نزدیک به ۵۴۴–۴۲۱ پیش از میلاد.
۱ بنگرید، برادرانم، آیا به یاد نمی آورید که سخنان زنوس پیامبر را خوانده اید، که او بر خاندان اسرائیل گفت، گفتا:
۲ بگوش دل بپذیرید ای شما خاندان اسرائیل، و سخنان من، پیامبری از سَروَر را بشنوید.
۳ زیرا بنگرید، بدین گونه سَروَر می گوید، من شما را، ای خاندان اسرائیل، به یک درخت زیتون پرورشی همانند می کنم، که مردی برداشت و در تاکستانش پروراند؛ و آن رشد کرد، و فرسوده شد و شروع به پوسیدن نمود.
۴ و چنین گذشت که ارباب تاکستان پیش رفت و دید که درخت زیتونش شروع به پوسیدن نمود؛ و او گفت: من آن را هَرس خواهم کرد و دور و بر آن را خواهم کَند، و آن را پرورش خواهم داد که شاید بتواند شاخه های جوان و نرمی بیرون زند و از بین نرود.
۵ و چنین گذشت که او برپایۀ سخنش آن را هرس کرد و دور و بر آن را کَند، و آن را پرورش داد.
۶ و چنین گذشت که پس از روزهای بسیاری، درخت تا اندازه ای شروع به دادن چند شاخۀ کوچک، جوان و نرم نمود؛ ولی بنگرید، قسمت بالایی آن شروع به از بین رفتن نمود.
۷ و چنین گذشت که ارباب تاکستان این را دید و به خدمتگزارش گفت: این مرا غمگین می کند که این درخت را از دست بدهم؛ از این رو، برو و شاخه هایی از یک درخت زیتون وحشی بچین و آنها را اینجا نزد من آور؛ و ما آن شاخه های اصلی که شروع به خشک شدن نموده اند را چیده، آنها را به آتش خواهیم انداخت که بسوزند.
۸ و بنگر، ارباب تاکستان می گوید، من بسیاری از این شاخه های جوان و نرم را برمی دارم و آنها را در هر جایی که بخواهم پیوند خواهم زد؛ و مهم نیست که آیا چنین شود که ریشۀ این درخت از بین برود یا نه، من می توانم میوۀ آن را برای خودم حفظ کنم؛ از این رو، من این شاخه های جوان و نرم را بر خواهم داشت و آنها را در هرجایی که بخواهم پیوند خواهم زد.
۹ تو شاخه های درخت زیتون وحشی را بگیر و بجای آنها پیوند بزن؛ و اینهایی را که من چیده ام به آتش خواهم انداخت و آنها را خواهم سوزاند، که زمین تاکستانم را هدر ندهند.
۱۰ و چنین گذشت که خدمتگزارِ ارباب تاکستان برپایۀ سخن اربابِ تاکستان کار کرد و شاخه های درخت وحشی زیتون را به آن پیوند زد.
۱۱ و اربابِ تاکستان واداشت که دور و بر آن کَنده شده و هَرس شود، و پرورش داده شود، به خدمتگزارش گفت: این مرا غمگین می کند که این درخت را از دست بدهم؛ از این رو، من این کار را کرده ام شاید بتوانم ریشه های آن را حفظ کنم که از بین نرود، تا من آنها را برای خودم حفظ کنم.
۱۲ از این رو، به کار خودت ادامه بده؛ برپایۀ سخنان من درخت را مراقبت کن، و آن را پرورش ده.
۱۳ و اینها را من در پایین ترین بخش تاکستانم جای می دهم، هر جایی که بخواهم، این برای تو مهم نیست؛ و من این کار را می کنم که بتوانم شاخه های طبیعی درخت را برای خودم حفظ کنم؛ و همچنین، اینکه بتوانم میوۀ آن را برای خودم برای فصل بعدی انبار کنم؛ زیرا این مرا غمگین می کند که این درخت و میوۀ آن را از دست بدهم.
۱۴ و چنین گذشت که ارباب تاکستان به کار خود ادامه داد، و برپایۀ خواست و خوشنودی خودش شاخه های طبیعی درخت پرورشی را در پایین ترین بخش های تاکستان، برخی را در یک مکان و برخی را در مکانی دیگر، پنهان کرد.
۱۵ و چنین گذشت که مدّت طولانی گذشت، و ارباب تاکستان به خدمتگزار خود گفت: بیا، بگذار تا پایین به تاکستان رویم، که در تاکستان کار کنیم.
۱۶ و چنین گذشت که ارباب تاکستان، و نیز خدمتگزارش پایین به تاکستان رفتند تا کار کنند. و چنین گذشت که خدمتگزار به اربابش گفت: بنگر، اینجا را نگاه کن؛ درخت را بنگر.
۱۷ و چنین گذشت که ارباب تاکستان نگاه کرد و به درختی که شاخه های درخت وحشی به آن پیوند زده شده بودند نگریست؛ و آن سبز شده بود و شروع به میوه دادن نموده بود. و او دید که آن خوب بود؛ و میوۀ آن مانند میوۀ طبیعی بود.
۱۸ و او به خدمتگزار گفت: بنگر، شاخه های درخت وحشی شیرۀ ریشۀ آن را بر گرفته اند، که ریشۀ آن نیروی زیادی به بار آورده است؛ و به سبب نیروی زیاد ریشۀ آن، شاخه های وحشی میوه های پرورشی به بار آورده اند. اینک، اگر ما این شاخه ها را پیوند نزده بودیم، آن درخت از بین می رفت. و اینک، بنگر، من میوۀ زیادی، که آن درخت به بار آورده است، انبار خواهم کرد؛ و میوۀ آن را من برای فصل بعدی، برای خودم، انبار خواهم کرد.
۱۹ و چنین گذشت که ارباب تاکستان به خدمتگزار گفت: بیا، بگذار تا به پایین ترین بخش تاکستان برویم و بنگریم آیا شاخه های طبیعی درخت نیز میوۀ زیادی به بار آورده اند یا نه، که من بتوانم میوۀ آن را برای فصل بعدی، برای خودم انبار کنم.
۲۰ و چنین گذشت که آنها پیش به جایی رفتند که ارباب شاخه های طبیعی آن درخت را پنهان کرده بود، و او به خدمتگزار گفت: اینها را بنگر؛ و او نخستین را نگریست که میوۀ زیادی به بار آورده بود؛ و او همچنین نگریست که آن نیک بود. و او به خدمتگزار گفت: از میوۀ آن بردار، و برای فصل بعدی انبار کن، که من بتوانم آن را برای خودِ خودم حفظ کنم؛ زیرا بنگر، او گفت، این مدّت طولانی من آن را پرورش داده ام و آن میوۀ زیادی به بار آورده است.
۲۱ و چنین گذشت که خدمتگزار به اربابش گفت: چگونه است تو به اینجا آمدی تا این درخت را بکاری، یا این شاخۀ درخت را؟ زیرا بنگر، این کم بارورترین نقطۀ همۀ زمین تاکستان تواست.
۲۲ و ارباب تاکستان به او گفت: مرا اندرز مده؛ من می دانستم که این یک نقطۀ کم بارور زمین است؛ از این رو، من به تو گفتم، من این مدّت طولانی آن را پرورش داده ام، و تو می نگری که میوۀ زیادی به بار آورده است.
۲۳ و چنین گذشت که ارباب تاکستان به خدمتگزارش گفت: به اینجا نگاه کن؛ بنگر من شاخۀ دیگری از درخت را نیز کاشته ام؛ و تو می دانی که این نقطه از زمین کم بارورتر از آن نخستین بود. ولی، درخت را بنگر. من این مدّت طولانی آن را پرورش داده ام، و میوۀ زیادی به بار آورده است؛ بنابراین، آن را گرد آور، و برای فصل بعدی انبار کن که من بتوانم آن را برای خودِ خودم حفظ کنم.
۲۴ و چنین گذشت که ارباب تاکستان دوباره به خدمتگزارش گفت: به اینجا نگاه کن، و شاخۀ دیگری را که من کاشته ام نیز بنگر؛ بنگر که من آن را نیز پرورش داده ام، و آن میوه به بار آورده است.
۲۵ و او به خدمتگزار گفت: به اینجا نگاه کن و آخری را بنگر. بنگر، این را من در نقطۀ خوبی از زمین کاشته ام؛ و آن را این مدّت طولانی پرورش داده ام، و تنها بخشی از درخت میوۀ پرورشی به بار آورده است، و بخش دیگرِ درخت میوۀ وحشی به بار آورده است؛ بنگر، من این درخت را مانند درختان دیگر پرورش داده ام.
۲۶ و چنین گذشت که ارباب تاکستان به آن خدمتگزار گفت: شاخه هایی را که میوۀ نیکو به بار نیاورده اند بچین و آنها را در آتش انداز.
۲۷ ولی بنگر، خدمتگزار به او گفت: بگذار تا آن را هرس کرده و دور و برش را بکَنیم، و آن را مدّتی بیشتر پرورش دهیم که شاید بتواند برای تو میوۀ خوب به بار آورد که تو بتوانی آن را برای فصل بعدی انبار کنی.
۲۸ و چنین گذشت که ارباب تاکستان و خدمتگزار ارباب تاکستان همۀ میوه های تاکستان را پرورش دادند.
۲۹ و چنین گذشت که مدّت طولانی گذشته بود، و ارباب تاکستان به خدمتگزارش گفت: بیا، بگذار تا پایین به تاکستان رویم، که بتوانیم دوباره در تاکستان کارکنیم. زیرا بنگر، زمان نزدیک می شود و پایان بزودی می آید؛ از این رو، من باید برای فصلی دیگر برای خودم میوه انبار کنم.
۳۰ و چنین گذشت که ارباب تاکستان و آن خدمتگزار پایین به تاکستان رفتند؛ و آنها به درختی رسیدند که شاخه های طبیعیش شکسته شده و شاخه های وحشی به آن پیوند زده شده بودند؛ و بنگر همه گونه میوه بر آن درخت سنگینی می کرد.
۳۱ و چنین گذشت که ارباب تاکستان از میوه ها، هر گونه را برپایۀ تعداد آن چِشید. و ارباب تاکستان گفت: بنگر، برای این مدّت طولانی این درخت را پرورش داده ایم و من میوۀ زیادی برای فصل بعدی برای خودم انبار کرده ام.
۳۲ ولی بنگر، این بار این میوۀ زیادی به بار آورده است و هیچکدام از آنها نیست که خوب باشد. و بنگر، همه گونه میوه های بد وجود دارند؛ و با وجود همۀ زحمت ما، این به من سودی نمی رساند؛ و اینک این مرا غمگین می کند که این درخت را از دست بدهم.
۳۳ و ارباب تاکستان به خدمتگزار گفت: ما با این درخت چه کنیم، که من بتوانم دوباره میوۀ خوب آن را برای خودِ خودم حفظ کنم؟
۳۴ و خدمتگزار به اربابش گفت: بنگر، چون تو شاخه های درخت زیتون وحشی را به آن پیوند زده ای آنها ریشه هایی را پرورش داده اند که زنده هستند و از بین نرفته اند؛ از این رو تو می نگری که آنها هنوز خوب هستند.
۳۵ و چنین گذشت که ارباب تاکستان به خدمتگزارش گفت: این درخت به من سودی نمی رساند، و ریشه های آن تا زمانی که میوۀ بد به بار آورند به من سودی نمی رسانند.
۳۶ با این وجود، من می دانم که این ریشه ها نیکو هستند، و برای هدف خودم من آنها را حفظ کرده ام؛ و به سبب نیروی زیادشان آنها تاکنون از شاخه های وحشی میوۀ خوب به بار آورده اند.
۳۷ ولی بنگر، شاخه های وحشی رشد کرده اند و بر ریشه های آن چیره شده اند؛ و برای اینکه شاخه های وحشی بر ریشه های آن برتری یافته اند آن میوه های بد زیادی به بار آورده است؛ و چون این همه میوه های بد به بار آورده است تو می نگری که آن شروع به از بین رفتن می کند؛ و بزودی زمانی می رسد که در آتش افکنده شود مگر اینکه ما برای آن کاری کنیم تا آن را حفظ کنیم.
۳۸ و چنین گذشت که ارباب تاکستان به خدمتگزارش گفت: بگذار تا پایین به پایین ترین بخش های تاکستان رفته و بنگریم آیا شاخه های طبیعی نیز میوۀ بد به بار آورده اند یا نه.
۳۹ و چنین گذشت که آنها پایین به پایین ترین بخش های تاکستان رفتند. و چنین گذشت که آنها دیدند که میوۀ شاخه های طبیعی نیز فاسد شده بودند؛ آری، نخستین و دوّمین، و آخرین نیز؛ و آنها همه فاسد شده بودند.
۴۰ و میوۀ وحشی آن آخری بر آن بخش از درخت که میوۀ نیکو می داد برتری یافته بود، حتّی اینکه آن شاخه خشکیده و مرده بود.
۴۱ و چنین گذشت که ارباب تاکستان گریست و به خدمتگزار گفت: برای تاکستانم چه کار بیشتری می توانستم انجام داده باشم؟
۴۲ بنگر، من می دانستم که همۀ میوه های تاکستان، بجز اینها فاسد شده بودند. و اینک اینهایی که زمانی میوۀ نیکو می دادند نیز فاسد شده اند؛ و اینک همۀ درختان تاکستانم به هیچ دردی نمی خورند جز اینکه بُریده و در آتش افکنده شوند.
۴۳ و این آخری را بنگر، که شاخه اش خشکیده است، من آن را در یک نقطۀ خوب زمین کاشتم؛ آری، یعنی آن که برتر از همۀ بخش های دیگر زمین تاکستانم برگزیدۀ من بود.
۴۴ و تو نگریستی که من آنچه را که این نقطه از زمین را بهم ریخته می کرد نیز بُریدم، که بتوانم این درخت را به جای آن بکارم.
۴۵ و تو دیدی که بخشی از آن میوۀ نیکو و بخشی از آن میوۀ وحشی به بار آورد؛ و برای اینکه من شاخه های آن را نچیدم و آنها را در آتش نینداختم، بنگر، آنها بر شاخۀ نیکو که خشکیده است برتری یافته اند.
۴۶ و اینک، بنگر، با وجود همۀ مراقبتی که ما از تاکستانم کرده ایم، درختان آن فاسد شده اند که آنها هیچ میوۀ نیکویی به بار نمی آورند؛ و اینها را من امید داشتم تا حفظ کنم تا میوۀ آن را برای فصل بعدی، برای خودم انبار کنم. ولی، بنگر، آنها مانند درخت زیتونِ وحشی شده اند و هیچ ارزشی ندارند جز اینکه بُریده و در آتش افکنده شوند؛ و این مرا غمگین می کند که آنها را می بایستی از دست بدهم.
۴۷ ولی چه کارِ بیشتری می توانستم در تاکستانم انجام داده باشم؟ آیا من خودم کوتاهی کرده ام که آن را پرورش نداده ام؟ نه، من آن را پرورش داده ام، و دور و بر آن را کَنده ام و آن را هرس کرده و به آن کود داده ام؛ و من دست خودم را کمابیش تمام روز دراز کرده ام، و پایان نزدیک می شود. و این مرا غمگین می کند که باید همۀ درختان تاکستانم را قطع کرده و آنها را در آتش اندازم که سوزانده شوند. او کیست که تاکستانم را فاسد کرده است؟
۴۸ و چنین گذشت که خدمتگزار به اربابش گفت: آیا این خودبزرگ بینیِ تاکستان تو نیست — آیا شاخه های آن بر ریشه هایی که نیکو هستند برتری نیافته اند؟ و برای اینکه شاخه ها بر ریشه های آن برتری یافته اند، بنگر آنها، نیرو را بر خودشان گرفته، از نیروی ریشه ها تندتر رشد کردند. بنگر، من می گویم، آیا به این سبب نیست که درختان تاکستان تو فاسد شده اند؟
۴۹ و چنین گذشت که ارباب تاکستان به خدمتگزار گفت: بگذار تا برویم و درختان تاکستان را قطع کنیم و آنها را در آتش اندازیم، که آنها زمین تاکستانم را هدر ندهند، زیرا من همه کاری کرده ام. چه کار بیشتری می توانستم انجام داده باشم؟
۵۰ ولی، بنگر، خدمتگزار به ارباب تاکستان گفت: آن را مدّتی بیشتر امان بده.
۵۱ و ارباب گفت: آری، من آن را مدّتی بیشتر امان می دهم، زیرا این مرا غمگین می کند که درختان تاکستانم را می بایستی از دست بدهم.
۵۲ از این رو، بگذار تا شاخه هایی از اینهایی که من در پایین ترین بخش های تاکستانم کاشته ام را برداریم، و بگذار تا آنها را به درختی که از آن آمدند پیوند بزنیم؛ و بگذار تا از درخت آن شاخه هایی که میوه شان تلخ ترین است را بچینیم، و شاخه های طبیعی درخت را بجای آنها پیوند زنیم.
۵۳ و این را من انجام خواهم داد که درخت از بین نرود، که، شاید، من بتوانم ریشه های آن را برای هدف خودم حفظ کنم.
۵۴ و، بنگر، ریشه های شاخه های طبیعی درختی که من هر جایی خواستم کاشتم هنوز زنده هستند؛ از این رو، که من آنها را برای هدف خودِ خودم بتوانم حفظ کنم، من شاخه های این درخت را خواهم گرفت، و آنها را به آنان پیوند خواهم زد. آری، من به آنها شاخه های درخت مادریشان را پیوند خواهم زد، که هنگامی که به اندازۀ کافی نیرومند شوند شاید برای من میوۀ خوب به بار آورند، و من بتوانم ریشه ها را نیز برای خود خودم حفظ کنم، و هنوز هم بتوانم در میوۀ تاکستانم شکوه داشته باشم.
۵۵ و چنین گذشت که آنها از درخت طبیعی که وحشی شده بود برداشتند، و به درختان طبیعی که نیز وحشی شده بودند، پیوند زدند.
۵۶ و آنها همچنین از درختان طبیعی که وحشی شده بودند برداشتند و به درخت مادریشان پیوند زدند.
۵۷ و ارباب تاکستان به خدمتگزار گفت: شاخه های وحشی را از درختان نچین، مگر آنهایی که تلخترین هستند، و بر آنها برپایۀ آنچه که من گفته ام پیوند بزن.
۵۸ و ما درختان تاکستان را دوباره پرورش داده و شاخه های آنها را کوتاه خواهیم کرد؛ و شاخه هایی از درختان که رسیده اند که باید از بین بروند را چیده و در آتش خواهیم انداخت.
۵۹ و این را من انجام می دهم که شاید ریشه های آنها به سبب نیک بودنشان بتوانند نیرومند شوند؛ و اینکه به سبب دگرگونی در شاخه ها، نیکویی بتواند بر بَدی برتری یابد.
۶۰ و برای اینکه من شاخه های طبیعی و ریشه های آنها را حفظ کرده ام، و اینکه من شاخه های طبیعی را دوباره به درخت مادریشان پیوند زده ام و ریشه های درخت مادریشان را حفظ کرده ام تا شاید درختان تاکستانم بتوانند دوباره میوۀ خوب به بار آورند؛ و اینکه من دوباره بتوانم در میوۀ تاکستانم شادی داشته باشم، و شاید اینکه من بتوانم بی اندازه شادمانی کنم که من ریشه ها و شاخه های میوۀ نخست را حفظ کرده ام —
۶۱ از این رو، برو و خدمتگزاران را فراخوان که ما بتوانیم با کوشایی با توانمان در تاکستان کار کنیم که بتوانیم راهی را فراهم کنیم که من بتوانم دوباره میوۀ طبیعی به بار آورم، میوۀ طبیعی که میوه ای نیکو و گرانبهاترین، برتر از همۀ میوه های دیگر است.
۶۲ از این رو، بگذار تا برویم و با توانمان این بارِ آخر کار کنیم، زیرا بنگر پایان نزدیک می شود، و این برای بار آخر است که من تاکستانم را هرس می کنم.
۶۳ شاخه ها را در آن پیوند زنید؛ با آخرین شروع کنید که آنها نخستین شوند و اینکه نخستین آخرین شود، و دور و بر درختان، هم پیر و هم جوان، نخست و آخر، و آخر و نخست را بکَنید که همه بتوانند یکبار دیگر برای بار آخر پرورش یابند.
۶۴ از این رو، دور و بر آنها را کنده و آنها را هرس کنید، و به آنها یک بار دیگر برای بار آخر کود دهید، زیرا پایان نزدیک می شود. و اگر این آنچنان شود که این آخرین پیوند زده ها رشد کنند و میوۀ طبیعی به بار آورند، آنگاه شما راهی را برای آنها فراهم کنید که بتوانند رشد کنند.
۶۵ و همچنان که آنها شروع به رشد نمودند، شما شاخه هایی که میوۀ تلخ به بار می آورند را برپایۀ نیروی شاخه های نیکو و اندازۀ آنها برچینید و بدهای آنها را به یکباره برنچینید، مبادا ریشه های آنها برای پیوند زده ها بیش از اندازه نیرومند باشند و پیوند زده های آنها از بین روند، و من درختان تاکستانم را از دست بدهم.
۶۶ زیرا این مرا غمگین می کند که درختان تاکستانم را از دست بدهم، از این رو شما با توجه به رشد شاخه های نیکو، بدها را برچینید که ریشه و قسمت بالا بتوانند در نیرو با هم برابر باشند، تا اینکه شاخه های نیکو بر بدها برتری یابند و بدها بریده و در آتش افکنده شوند که آنها زمین تاکستانم را هدر ندهند؛ و بدین گونه بدها را از تاکستانم جاروب خواهم کرد.
۶۷ و شاخه های درخت طبیعی را من به درخت طبیعی دوباره پیوند خواهم زد.
۶۸ و شاخه های درخت طبیعی را من به شاخه های طبیعی درخت پیوند خواهم زد؛ و بدین گونه من آنها را به همدیگر بر خواهم گرداند که آنها میوۀ طبیعی به بار آورند و آنها یکی شوند.
۶۹ و بدها دور، آری، یعنی بیرون از همۀ زمین تاکستانم انداخته خواهند شد؛ زیرا بنگر، من تنها این یکبار تاکستانم را هرس خواهم کرد.
۷۰ و چنین گذشت که ارباب تاکستان خدمتگزارش را فرستاد؛ و آن خدمتگزار رفت و آنگونه که ارباب به او فرمان داده بود عمل کرد و خدمتگزاران دیگری آورد؛ و آنها چند تایی بودند.
۷۱ و ارباب تاکستان به آنها گفت: بروید، و در تاکستان با توانتان کار کنید. زیرا بنگرید، این بار آخر است که من تاکستانم را پرورش خواهم داد؛ زیرا پایان همی نزدیک است و فصل به سرعت می آید؛ و اگر شما با توانتان با من کار کنید در میوه ای که برای خودم انبار می کنم برای فصل بعدی که بزودی خواهد آمد شادی خواهید کرد.
۷۲ و چنین گذشت که خدمتگزاران رفتند و با توانشان کار کردند؛ و ارباب تاکستان نیز همراه با آنها کار کرد؛ و آنها از فرمان های ارباب تاکستان در همۀ چیزها فرمان بُردند.
۷۳ و دوباره میوۀ طبیعی در تاکستان شروع به پدید آمدن نمود؛ و شاخه های طبیعی شروع به بی اندازه رشد کردن و شکوفا شدن نمودند؛ و شاخه های وحشی شروع به چیده شدن و دور انداخته شدن نمودند؛ و آنها ریشه و قسمت بالای آن را برپایۀ نیروی آن برابر نگه داشتند.
۷۴ و بدین گونه آنها، برپایۀ فرمان های ارباب تاکستان با همۀ کوشایی کار کردند، حتّی تا اینکه بدها از تاکستان دور انداخته شدند، و ارباب برای خود درختان طبیعی را حفظ کرد که دوباره میوۀ طبیعی بدهند؛ و آنها مانند یک تن شدند؛ و میوه ها برابر بودند؛ و ارباب تاکستان برای خودش میوۀ طبیعی را که برای او از آغاز گرانبهاترین بود حفظ کرد.
۷۵ و چنین گذشت که هنگامی که ارباب تاکستان دید که میوه اش نیکو بود، و اینکه تاکستانش دیگر فاسد نبود، او خدمتگزارانش را فرا خواند، و به آنها گفت: بنگرید، برای این بار آخر ما تاکستانم را پرورش داده ایم؛ و شما می نگرید که من برپایۀ خواست خودم انجام داده ام؛ و من میوۀ طبیعی را، که نیکوست، حتّی مانند آن که از آغاز بود، حفظ کرده ام. و برکت یافته هستید شما؛ زیرا به سبب اینکه شما در کار کردن در تاکستانم کوشا بوده اید و فرمان هایم را نگه داشته اید و برای من دوباره میوۀ طبیعی را آورده اید؛ که تاکستانم دیگر فاسد نیست و بد دور انداخته شده است، بنگرید شما با من به سبب میوۀ تاکستانم شادی خواهید کرد.
۷۶ زیرا بنگرید، برای مدّت طولانی من میوۀ تاکستانم را برای خودم برای فصلی که به سرعت می آید انبار خواهم کرد؛ و برای آخرین بار من تاکستانم را پرورش داده و آن را هرس کرده ام، و دور و بر آن را کَنده و به آن کود داده ام؛ از این رو، برپایۀ آنچه که من سخن گفته ام، برای خودم از این میوه برای مدّت طولانی انبار خواهم کرد.
۷۷ و هنگامی که آن زمان بیاید که میوۀ بد دوباره به تاکستانم بیاید، آنگاه من وا خواهم داشت تا نیکو و بد گردآوری شوند؛ و نیکو را من برای خودم حفظ خواهم کرد، و بد را من به مکان خودش دور خواهم انداخت. و آنگاه آن فصل و پایان می آید؛ و تاکستانم را من وا خواهم داشت تا در آتش سوزانده شود.

----------
/study/scriptures/bofm/jacob/6
فصل ۶
سَروَر اسرائیل را در روزهای آخر باز خواهد یافت — جهان در آتش سوزانده خواهد شد — آدمیان باید از مسیح پیروی کنند تا از دریاچۀ آتش و گوگرد دوری کنند. نزدیک به ۵۴۴–۴۲۱ پیش از میلاد.
۱ و اینک، بنگرید، برادرانم، همان گونه که به شما گفتم من نبوّت خواهم کرد، بنگرید، این نبوّت من است — که چیزهایی که این زنوس پیامبر، دربارۀ خاندان اسرائیل گفت، که در آن او آنها را به یک درخت زیتون پرورشی همانند کرد، همانا رخ خواهد داد.
۲ و روزی که او دستش را دوباره برای بار دوّم بنهد تا مردمش را بازیابد، آن روزی است، آری، یعنی آخرین بار، که خدمتگزاران سَروَر با قدرت او پیش می روند، تا تاکستان او را پرورش دهند و هرس کنند؛ و پس از آن پایان بزودی می آید.
۳ و چه برکت یافته هستند آنهایی که با کوشایی در تاکستان او زحمت کشیده اند؛ و چه نفرین شده هستند آنهایی که به جای خودشان بیرون انداخته خواهند شد! و جهان در آتش سوزانده خواهد شد.
۴ و چه مهربان است خدای ما بر ما، زیرا او خاندان اسرائیل، هم ریشه ها و هم شاخه ها را به یاد می آورد؛ و او دست هایش را تمام روز به سوی آنها دراز می کند؛ و آنها مردمی خیره سر و ناسازگار هستند؛ ولی همۀ کسانی که دل هایشان را سخت نکنند در ملکوتِ خدا نجات خواهند یافت.
۵ از این رو، برادران محبوبم، من با سخنان هوشیارانه از شما خواهش می کنم که توبه کرده و با نیّتِ کاملِ دل بیایید، و به خدا وفادار باشید همان گونه که او به شما وفادار است. و در حالیکه بازوی رحمت او در روشنایی روز به سوی شما دراز شده است، دل هایتان را سخت نکنید.
۶ آری، امروز، اگر شما می خواهید ندای او را بشنوید، دل هایتان را سخت نکنید؛ زیرا برای چه می خواهید بمیرید؟
۷ زیرا بنگرید، پس از اینکه شما با سخن نیک خدا تمام روز پرورش یافتید، آیا میوۀ بد به بار خواهید آورد، که بُریده و به آتش افکنده شوید؟
۸ بنگرید، آیا این سخنان را رد خواهید کرد؟ آیا سخنان پیامبران را رد خواهید کرد؛ و آیا همۀ سخنان نیکی که دربارۀ مسیح گفته شده اند را، پس از اینکه این همه دربارۀ او سخن گفته اند، انکار خواهید کرد؛ و سخن نیک مسیح و قدرت خدا و هدیۀ روح القدس را انکار می کنید، و روح مقدّس را فرو خواهید نشاند، و برنامۀ بزرگ بازخرید شدن را که برای شما ریخته شده است به مسخره خواهید گرفت؟
۹ آیا نمی دانید که اگر این چیزها را انجام دهید، که قدرت بازخریدی و رستاخیز که در مسیح است شما را خواهد آورد تا با شرمساری و احساس جُرم وحشتناک در برابر بارگاه خدا بایستید؟
۱۰ و برپایۀ قدرت دادگری، زیرا دادگری نمی تواند انکار شود، شما باید به آن دریاچۀ آتش و گوگرد بروید که زبانه های آتشش خاموش نشدنی هستند و دودش برای همیشه و همیشه بالا می رود، دریاچۀ آتش و گوگردی که عذابی بی پایان است.
۱۱ آه پس، برادران محبوبم، توبه کنید و از دروازۀ تنگ وارد شده و به راهی که باریک است ادامه دهید تا اینکه زندگی جاویدان را بدست آورید.
۱۲ آه با خِرَد باشید؛ چه چیز دیگری می توانم بگویم؟
۱۳ در پایان، من به شما بدرود می گویم، تا زمانی که در برابر بارگاه دلپذیرِ خدا شما را دیدار کنم، بارگاهی که نابکاران را با هراس و ترس وحشتناکی می زند. آمین.

----------
/study/scriptures/bofm/jacob/7
فصل ۷
شِرام مسیح را انکار می کند، با یعقوب جر و بحث می کند، درخواست نشانه ای می کند و از سوی خدا ضربه می خورد — همۀ پیامبران از مسیح و کفّارۀ او سخن گفته اند — نیفایان روزگارشان را مانند آوارِگان زندگی کردند، در پریشانی زاده شده، و مورد بیزاریِ لامانیان بودند. نزدیک به ۵۴۴–۴۲۱ پیش از میلاد.
۱ و اینک چنین گذشت پس از اینکه چند سالی گذشت، مردی به میان مردم نیفای آمد که نامش شِرام بود.
۲ و چنین گذشت که او شروع نمود به موعظه کردن در میان مردم و اعلام کردن بر آنها که هیچ مسیحی نیست. و او چیزهای بسیاری که برای مردم چاپلوسانه بود موعظه می کرد؛ و این را او انجام می داد که بتواند اصول مسیح را براندازد.
۳ و او با کوشایی زحمت کشید که بتواند دل های مردم را به بیراهه بکشاند، به اندازه ای که او دل های بسیاری را به بیراهه کشاند؛ و او با دانستن این که من، یعقوب، به مسیح که خواهد آمد ایمان داشتم، به شدّت به دنبال فرصتی بود که بتواند به نزد من آید.
۴ و او آنچنان دانش آموخته بود که از زبان مردم آگاهی کاملی داشت؛ از این رو، برپایۀ قدرت اهریمن او توانست چاپلوسی زیاد و قدرت زیادِ سخنوری را بکار بَرد.
۵ و او امید داشت تا با وجود مکاشفه های بسیار و چیزهای بسیاری که من دربارۀ این چیزها دیده بودم، ایمان مرا بلرزه اندازد؛ زیرا من براستی فرشتگان را دیده بودم، و آنها به من تعلیم داده بودند. و همچنین، من ندای سَروَر را که با سخن واقعی بر من سخن می گفت، گاه به گاه شنیده بودم؛ از این رو، من نمی توانستم لرزانده شوم.
۶ و چنین گذشت که او نزد من آمد، و به این شیوه با من سخن گفته گفتا: برادر یعقوب، من به شدّت به دنبال فرصتی بوده ام که بتوانم با تو سخن گویم؛ زیرا من شنیده ام و نیز می دانم که تو زیاد به دور و بر می روی و چیزی که آن را مژده یا اصول مسیح می خوانی موعظه می کنی.
۷ و تو بسیاری از این مردم را به بیراهه کشانده ای که راه راست خدا را مُنحرف کنند، و قانون موسی را که راه راست است نگه ندارند؛ و قانون موسی را به پرستش موجودی که تو می گویی پس از صدها سال می آید برگردانده ای. و اینک بنگر، من، شِرام، بر تو اعلام می کنم که این کُفر است؛ زیرا هیچ کسی چنین چیزهایی را نمی داند؛ زیرا کسی نمی تواند از چیزهایی که می آیند بگوید. و به این شیوه، شِرام بر علیه من جَر و بحث کرد.
۸ ولی بنگرید، سَروَر خدا روح خود را در روانم ریخت، به اندازه ای که من وی را در همۀ سخنانش مُجاب کردم.
۹ و من به او گفتم: تو مسیحی را که خواهد آمد انکار می کنی؟ و او گفت: اگر مسیحی باشد، من او را انکار نمی کنم؛ ولی من می دانم که نه مسیحی هست، نه بوده است، نه هرگز خواهد بود.
۱۰ و من به او گفتم: آیا تو به نوشته های مقدّس ایمان داری؟ و او گفت، آری.
۱۱ و من به او گفتم: پس تو آنها را نمی فهمی؛ زیرا آنها براستی از مسیح گواهی می دهند. بنگر، من به تو می گویم که هیچکدام از پیامبران نه چیزی نوشته اند نه نبوّت کرده اند مگر اینکه دربارۀ این مسیح سخن گفته اند.
۱۲ و این همۀ آن نیست — این بر من پدیدار شده است، زیرا من شنیده ام و دیده ام؛ و این همچنین با قدرت روح القدس بر من پدیدار شده است، از این رو، من می دانم اگر هیچ کفّاره ای نباشد همۀ بشریّت گمراه خواهند بود.
۱۳ و چنین گذشت که او به من گفت: نشانه ای با این قدرت روح القدس، که از آن خیلی زیاد می دانی، به من نشان بده.
۱۴ و من به او گفتم: من چه هستم که خدا را آزمایش کنم تا به تو از چیزی که تو می دانی راست است نشانه ای نشان دهد؟ با این حال تو آن را انکار خواهی کرد، برای اینکه تو از اهریمن هستی. با این وجود، خواست من انجام نخواهد شد؛ ولی اگر خدا تو را بزند، بگذار این نشانه ای بر تو باشد که او قدرت دارد، هم در آسمان و هم در زمین؛ و نیز، اینکه مسیح خواهد آمد. و باشد که خواست تو، سَروَرا، و نه خواست من انجام شود.
۱۵ و چنین گذشت که هنگامی که من، یعقوب، این سخنان را گفتم، قدرت سَروَر بر او آمد، به اندازه ای که او بر زمین افتاد. و چنین گذشت که برای مدّت چندین روز به او غذا داده می شد.
۱۶ و چنین گذشت که او به مردم گفت: فردا گرد هم آیید، زیرا من می میرم؛ از این رو، پیش از اینکه بمیرم خواستارم با مردم سخن گویم.
۱۷ و چنین گذشت که فردایش جمعیّتی گرد هم آمدند، و او بی پرده با آنها سخن گفت و چیزهایی که به آنها آموزش داده بود را انکار کرد، و به مسیح، و قدرت روح القدس و خدمت فرشتگان اعتراف کرد.
۱۸ و او بی پرده با آنها سخن گفت، اینکه او از قدرت اهریمن فریب خورده بوده است. و او از دوزخ و جاودانگی و از مجازات جاویدان سخن گفت.
۱۹ و او گفت: من می ترسم مبادا گناه نا بخشودنی کرده باشم، زیرا من به خدا دروغ گفته ام؛ زیرا من مسیح را انکار کردم و گفتم که من به نوشته های مقدّس ایمان دارم؛ و آنها براستی از او گواهی می دهند. و چون من بدین گونه به خدا دروغ گفته ام بسیار می ترسم مبادا وضعیّت من وحشتناک باشد؛ ولی من به خدا اعتراف می کنم.
۲۰ و چنین گذشت که هنگامی که او این چیزها را گفت نتوانست چیز دیگری بگوید، و روح را تسلیم کرد.
۲۱ و هنگامی که آن جمعیّت مشاهده کردند که او این چیزها را در حالیکه نزدیک به تسلیم کردن روح بود گفت بی اندازه حیرت زده شدند؛ به اندازه ای که قدرت خدا بر آنها فرود آمده و بر آنها چیره شد که آنها بر زمین افتادند.
۲۲ اینک، این چیز بر من، یعقوب، دلپذیر بود، زیرا من آن را از پدر آسمانیم درخواست کرده بودم؛ زیرا او زاری مرا شنیده بود و نیایش مرا پاسخ داده بود.
۲۳ و چنین گذشت که آرامش و مِهر خدا دوباره در میان مردم باز آورده شد؛ و آنها نوشته های مقدّس را بررسی کردند، و دیگر سخنان این مرد نابکار را بگوش دل نپذیرفتند.
۲۴ و چنین گذشت که راه های بسیاری برنامه ریزی شده بود تا لامانیان را به شناخت حقیقت بازگردانند و بازآورند؛ ولی آنها همه بیهوده بودند، زیرا آنها در جنگ و خونریزی دلشاد می شدند و بیزاری جاویدانی علیه ما برادرانشان داشتند. و با قدرت سلاح هایشان پیوسته برآن بودند تا ما را نابود کنند.
۲۵ از این رو، مردم نیفای با سلاح هایشان و با همۀ توانشان، با توکّل به خدا و صخرۀ رستگاری شان، علیه آنها توانمند شدند؛ از این رو، آنها همواره بر دشمنانشان چیره می شدند.
۲۶ و چنین گذشت که من، یعقوب، رو به پیری نهادم؛ و نگاشتۀ این مردم بر ورقه های دیگر نیفای نگارش شده، از این رو، من به این نگاشته پایان می دهم، با اعلام کردن اینکه من برپایۀ آنچه می دانم نوشته ام، با گفتن اینکه زمان ما سپری شد و همچنین زندگی ما گویی خوابی برای ما بوده است سپری شد، ما مردمی دلتنگ و افسرده، آواره، بیرون انداخته شده از اورشلیم، زاده شده در پریشانی در یک بیابان، و مورد بیزاریِ برادرانمان بوده ایم که سبب جنگ ها و درگیری ها شد؛ از این رو، ما روزگار خود را با سوگواری گذراندیم.
۲۷ و من، یعقوب، دیدم که بزودی به گورم خواهم رفت؛ از این رو، من به پسرم انوش گفتم: این ورقه ها را بگیر. و به او چیزهایی را که برادرم نیفای به من فرمان داده بود گفتم و او وعده داد که مُطیع فرمان ها باشد. و من به نوشتنم بر روی این ورقه ها که نوشته ای کوتاه بوده است پایان می دهم؛ و من به خواننده بدرود می گویم، با امید به اینکه بسیاری از برادرانم سخنان مرا بخوانند. برادران، بدرود.

----------
/study/scriptures/bofm/enos/1
کتاب انوش
فصل ۱
انوش توانمندانه نیایش می کند و آمرزش گناهانش را بدست می آورد — ندای سَروَر، با وعده رستگاری دادن به لامانیان در روزگاری در آینده به ذهن او می آید — نیفایان بدنبال این هستند تا لامانیان را بازگردانند — انوش در بازخریدارش شادمانی می کند. نزدیک به ۴۲۰ پیش از میلاد.
۱ بنگرید، چنین گذشت که من، انوش، می دانم پدرم مردی دادگر بود — زیرا او مرا به زبان خودش، و نیز در پرورش و اندرزِ سَروَر آموزش داد — و به این خاطر با برکت باد نام خدایم —
۲ و من برای شما از کشمکشی خواهم گفت که پیش از اینکه آمرزش گناهانم را دریافت کنم در برابر خدا داشتم.
۳ بنگرید، من رفتم تا در جنگل جانورانی شکار کنم؛ و سخنانی که من بارها شنیده بودم پدرم دربارۀ زندگی جاویدان و شادی مقدّسین می گفت، در اعماق دلم نشست.
۴ و روانم تشنه شد؛ و من در برابر پروردگارم زانو زدم و در نیایش و دعای توانمندی برای روح خود بسوی او زاری کردم؛ و تمام روز من به درگاه او زاری کردم؛ آری، و هنگامی که شب فرا رسید من هنوز هم صدایم را بلند کردم که به آسمان ها رسید.
۵ و صدایی بر من آمد، گفتا: انوش، گناهان تو بخشیده شده اند و تو برکت می یابی.
۶ و من، انوش، می دانستم که خدا نمی تواند دروغ بگوید؛ از این رو، جُرم من پاک شد.
۷ و من گفتم: سَروَرا، چگونه این انجام شده است؟
۸ و او به من گفت: به سبب ایمان تو به مسیح، کسی که تو پیش از این هرگز نه شنیده ای نه دیده ای. و سال های بسیاری می گذرد پیش از اینکه او خودش را در جسم پدیدار کند؛ از این رو، برو، ایمانت تو را کامل کرده است.
۹ اینک، چنین گذشت که هنگامی که من این سخنان را شنیدم شروع نمودم به احساس خواسته ای برای بهروزی برادرانم، نیفایان داشتن؛ از این رو، من برای آنها تمام روانم را در نزد خدا برون ریختم.
۱۰ و در حالیکه من بدین گونه در روح تلاش می کردم، بنگرید، ندای سَروَر دوباره به ذهنم آمد، گفتا: من با برادران تو برپایۀ کوشایی شان در نگاه داری فرمان هایم برخورد خواهم کرد. من به آنها این سرزمین را داده ام، و این سرزمین مقدّسی است؛ و من آن را نفرین نمی کنم مگر به سبب نابکاری؛ از این رو، من با برادران تو همان گونه که گفته ام برخورد خواهم کرد؛ و سرپیچی شان را من با اندوه بر سر خودشان پایین خواهم آورد.
۱۱ و پس از اینکه من، انوش، این سخنان را شنیدم، ایمانم به سَروَر شروع به استوار شدن نمود؛ و من، با تلاش های بسیار طولانی برای برادرانم، لامانیان، به او نیایش کردم.
۱۲ و چنین گذشت که پس از اینکه من نیایش کردم و با همۀ کوشایی زحمت کشیدم، سَروَر به من گفت: من، به سبب ایمان تو، برپایۀ خواسته هایت به تو عطا خواهم کرد.
۱۳ و اینک بنگرید، این خواسته ای بود که من از او خواستار بودم — که اگر چنین شود، که مردم من، نیفایان به سرپیچی بیفتند و به وسیله ای نابود شوند و لامانیان نابود نشوند، اینکه سَروَر خدا نگاشته ای از مردم من، نیفایان را حفظ کند؛ حتّی اگر با قدرت بازوی مقدّس او چنین شود که آن بتواند در روزگاری در آینده به لامانیان پدیدار شود، که شاید آنها بتوانند به رستگاری آورده شوند —
۱۴ زیرا اکنون تلاش های ما در بازآوری آنها به ایمان راستین بیهوده بوده است. و آنها در غضب خود سوگند یاد کردند که اگر امکان پذیر باشد، آنها ما و نگاشته های ما و همچنین سُنت های پدرانمان را نابود کنند.
۱۵ از این رو، من با دانستن اینکه سَروَر خدا قادر است نگاشته های ما را حفظ کند، به او پیوسته زاری می کردم، زیرا او به من گفته بود: هر آنچه که تو در ایمان درخواست کنی، با ایمان به اینکه آن را بنام مسیح دریافت می کنی، تو آن را دریافت خواهی کرد.
۱۶ و من ایمان داشتم و به درگاه خدا زاری کردم که او نگاشته ها را حفظ کند؛ و او با من پیمان بست که آنها را برای لامانیان در زمان مناسب خودش پیش خواهد آورد.
۱۷ و من، انوش، می دانستم این برپایۀ پیمانی که او بسته بود می شود؛ از این رو روانم آرام گرفت.
۱۸ و سَروَر به من گفت: پدران تو نیز از من این چیز را خواسته اند؛ و آن بر آنها برپایۀ ایمانشان انجام خواهد شد؛ زیرا ایمانشان مانند ایمان تو بود.
۱۹ و اینک چنین گذشت که من، انوش، به دور و بر در میان مردم نیفای رفته از چیزهایی که می آیند نبوّت می کردم و از چیزهایی که دیده و شنیده بودم گواهی می دادم.
۲۰ و من شهادت می دهم که مردم نیفای با کوشایی برآن بودند تا لامانیان را به ایمان راستین به خدا بازآورند. ولی زحمت های ما بیهوده بود؛ بیزاری آنها ثابت بود و آنها با طبیعت پلیدشان هدایت می شدند که وحشی و تُندخو، و مردمی تشنه به خون شدند، آکنده از بت پرستی و آلودگی؛ جانوران درنده خوردن، در چادر به سر بُردن و با کمربند پوستین کوتاهی به دور کمرشان بسته و سرهایشان تراشیده در بیابان سرگردان بودن؛ و مهارت آنها در کمان و دِشنه و تَبَر بود. و بسیاری از آنها هیچ چیزی نمی خوردند مگر گوشت خام؛ و آنها پیوسته برآن بودند تا ما را نابود کنند.
۲۱ و چنین گذشت که مردم نیفای زمین را کِشت کردند، و همه گونه دانه و میوه، و گلّه های رمه و گلّه هایی از همه گونه چارپایان از هر گونه، و بُز و بُز وحشی، و همچنین اسب های بسیاری پرورش دادند.
۲۲ و در میان ما پیامبران بی اندازه زیادی بودند. و مردم، مردمی خیره سر و دیرفهم بودند.
۲۳ و هیچ چیزی نبود مگر سختی بی اندازه، موعظه و نبوّت از جنگ ها و درگیری ها و نابودی ها، و پیوسته یادآوردی کردن آنها از مرگ و مدّت جاودانگی، و داوری ها و قدرت خدا و همۀ این چیزها — پیوسته آنها را برانگیختن تا در ترس از سَروَر نگه داشته شوند. من می گویم هیچ چیزی جز این چیزها و سادگی بی اندازه بزرگ در سُخنوَری نبود که آنها را از سقوط ناگهانی به نابودی نگه دارد. و به این شیوه من دربارۀ آنها می نویسم.
۲۴ و من در راه روزگارم بین نیفایان و لامانیان جنگ هایی دیدم.
۲۵ و چنین گذشت که من رو به پیری نهادم، و صد و هفتاد و نه سال از زمانی که پدرمان لیحای اورشلیم را ترک کرد گذشته بود.
۲۶ و من دیدم که بزودی به گورم خواهم رفت، قدرت خدا بر من تأثیر کرده که باید بر این مردم موعظه و نبوّت کرده و برپایۀ حقیقتی که در مسیح است سخن را اعلام کنم. و من آن را در همۀ روزگارم اعلام کرده ام و در آن بالاتر از هر چیزِ جهان شادمانی کرده ام.
۲۷ و من بزودی به مکان آرامشم که در کنار بازخریدارم است می روم؛ زیرا من می دانم که در او من آرامش می یابم. و در روزی که فناپذیریِ من فناناپذیری را بر تن کند و در برابر او بایستد من شادمانی می کنم؛ آنگاه من رخسارش را با خوشنودی می بینم، و او به من خواهد گفت: به سوی من بیا، تو ای برکت یافته، جایی برای تو در کاخ های پدرم آماده شده است. آمین

----------
/study/scriptures/bofm/jarom/1
کتاب یعروم
فصل ۱
نیفایان قانون موسی را نگه می دارند، چشم به راه آمدن مسیح هستند و در سرزمین کامروا می شوند — پیامبران بسیاری زحمت می کشند تا مردم را در راه راست نگه دارند. نزدیک به ۳۹۹–۳۶۱ پیش از میلاد.
۱ اینک بنگرید، من، یعروم، چند سخنی برپایۀ فرمان های پدرم، انوش، می نویسم که خاندان-نامۀ ما ثبت شود.
۲ و از آنجایی که این ورقه ها کوچک هستند و از آنجایی که این چیزها به نیّت سودمندی برای برادرانمان لامانیان نوشته می شوند، از این رو، ناگزیر باید که من کمی بنویسم؛ ولی من نه از چیزهای نبوّتم، نه از مکاشفه هایم خواهم نوشت. زیرا چه چیز بیشتری از آنچه که پدرم نوشته است می توانم بنویسم؟ زیرا آیا آنها برنامۀ رستگاری را آشکار نکرده اند؟ من به شما می گویم، آری؛ و این مرا کافی است.
۳ بنگرید، این لازم است که به سبب سخت دلی هایشان و ناشنوایی گوش هایشان و کوری ذهن هایشان، خیره سری هایشان، کار بسیاری می بایستی در میان این مردم انجام شود؛ با این وجود، خدا بی اندازه بر آنها مهربان است و هنوز آنها را از روی سرزمین جاروب نکرده است.
۴ و بسیاری در میان ما هستند که مکاشفه های بسیاری دارند، زیرا آنها همه خیره سر نیستند. و همۀ کسانی که خیره سر نیستند و ایمان دارند، با روح مقدّس که بر فرزندان آدمی برپایۀ ایمانشان چیزها را پدیدار می کند، ارتباط الهی دارند.
۵ و اینک، بنگرید، دویست سال گذشته بود و مردم نیفای در سرزمین نیرومند شده بودند. آنها در نگهداری قانون موسی و مقدّس نگاه داشتن روز سَبّت برای سَروَر پای بند بودند. و آنها بی حرمتی نمی کردند؛ کُفر هم نمی گفتند. و قوانین سرزمین بی اندازه دقیق بودند.
۶ و آنها و همچنین لامانیان بر روی بیشترِ سرزمین پراکنده شده بودند. و آنها در تعداد، بی اندازه بیشتر از نیفایان بودند؛ و آنها عاشق آدم کشی بودند و خون جانوران را می نوشیدند.
۷ و چنین گذشت که آنها چندین بار علیه ما، نیفایان، آمدند تا نبرد کنند. ولی پادشاهان ما و فرماندهان ما در ایمان به سَروَر مردان توانایی بودند؛ و به مردم راه های سَروَر را آموزش دادند؛ از این رو، ما در برابر لامانیان ایستادگی کردیم و آنها را از سرزمین هایمان بیرون راندیم، و شروع به توانمند کردن شهرهایمان یا هر مکان میراثیمان نمودیم.
۸ و ما بی اندازه افزایش یافته و بر روی سرزمین گسترش یافتیم، و بی اندازه در طلا و در نقره و در چیزهای گرانبها، و در ظریف کاری با چوب، در ساختمان ها و در دستگاه ها، و نیز در آهن و مس، و برنج و پولاد ثروتمند شدیم؛ همه گونه ابزاری از هر گونه برای کِشت زمین و سلاح های جنگی ساختیم — آری، تیرهای نوک تیز و تیر و تیردان و نیزه، و همه گونه آماده سازی برای جنگ.
۹ و بدین گونه برای رویارویی با لامانیان آماده بوده، آنها علیه ما پیشرفتی نداشتند. بلکه درستی سخن سَروَر، که او بر پدرانمان گفت، ثابت شد، گفتا که: تا جایی که شما فرمان هایم را نگاه دارید شما در این سرزمین کامروا خواهید شد.
۱۰ و چنین گذشت که پیامبران سَروَر، برپایۀ سخن خدا مردم نیفای را هشدار می دادند، که اگر آنها فرمان ها را نگه ندارند، بلکه به سرپیچی افتند، آنها از روی سرزمین نابود خواهند شد.
۱۱ از این رو، پیامبران و کشیشان و آموزگاران با کوشایی، با همۀ شکیبایی به نصیحت کردن مردم با کوشایی زحمت می کشیدند؛ با آموزش قانون موسی و نیّتی برای چیزی که داده شده بود؛ با ترغیب آنها به چشم به راه بودن به مسیح و ایمان آوردن به آمدن او گویی او پیشاپیش آمده است. و به همین شیوه آنها را آموزش می دادند.
۱۲ و چنین گذشت که آنها با این کار آنان را از نابود شدن بر روی سرزمین نگاه داشتند؛ زیرا دل های آنها را با سخن و پیوسته آنها را به توبه برانگیختن، تحریک می کردند.
۱۳ و چنین گذشت که دویست و سی و هشت سال گذشته بود — برای مدّت زیادی، در پی جنگ ها و درگیری ها و ناسازگاری ها.
۱۴ و من، یعروم، بیشتر نمی نویسم، زیرا ورقه ها کوچک هستند. ولی بنگرید، برادرانم، شما می توانید به ورقه های دیگر نیفای نگاه کنید؛ زیرا بنگرید، بر روی آنها نگاشته های جنگ های ما، برپایۀ نوشته های پادشاهان، یا آنچه که آنان واداشتند تا نوشته شود، کنده کاری شده اند.
۱۵ و من این ورقه ها را به دست پسرم عُمنی می سپارم، که آنها برپایۀ فرمان های پدرانم ثبت شوند.

----------
/study/scriptures/bofm/omni/1
کتاب عُمنی
فصل ۱
عُمنی، عمارون، کِمیش، ابینادم و عمالقی، هر کدام به نوبت نگاشته ها را می نگارند — موصایا مردم زراحملا که در روزگار صدقیا از اورشلیم آمدند را می یابد — موصایا پادشاه آنها می شود — نوادگان مولق در زراحملا کریانتومر، آخرین یارِدیان را یافته بودند — بنیامینِ پادشاه جانشین موصایا می شود — آدمیان روانشان را چون پیشکشی به مسیح پیشکش می کنند. نزدیک به ۳۲۳–۱۳۰ پیش از میلاد.
۱ بنگرید، چنین گذشت که من، عُمنی، از سوی پدرم، یعروم، فرمان داده شده، که می بایستی اندکی بر این ورقه ها بنویسم، تا خاندان-نامۀ خود را حفظ کنم.
۲ از این رو، من می خواهم شما بدانید که در روزگارم، بسیار با شمشیر جنگیدم تا مردمم، نیفایان را از افتادن بدست دشمنانشان لامانیان حفظ کنم. ولی بنگرید، من خودم نیز مردی نابکار هستم و اساس نامه ها و فرمان های سَروَر را آن گونه که می بایستی نگاه می داشته ام نگاه نداشته ام.
۳ و چنین گذشت که دویست و هفتاد و شش سال گذشته بود و ما فصل های آرامش بسیاری داشتیم؛ و ما فصل های جنگ و خونریزی سنگین بسیاری داشتیم. آری، و خلاصه، دویست و هشتاد و دو سال گذشته بود و من این ورقه ها را برپایۀ فرمان های پدرم نگاه داری کرده بودم؛ و من آنها را به پسرم عمارون واگذار کردم. و من پایان می دهم.
۴ و اینک من، عمارون، آنچه که می نویسم، که اندک هستند، در کتاب پدرم می نویسم.
۵ بنگرید، چنین گذشت که سیصد و بیست سال گذشته بود و بخش نابکارتر نیفایان نابود شده بودند.
۶ زیرا سَروَر روا نمی داشت، پس از اینکه او آنها را از اورشلیم به بیرون هدایت کرده بود و آنها را از افتادن بدست دشمنانشان نگاه داری و حفظ کرده بود، آری، او روا نمی داشت که درستی سخنانی، که او بر پدرانمان گفت، ثابت نشود، گفتا که: تا جایی که شما فرمان های مرا نگاه ندارید در این سرزمین کامروا نخواهید شد.
۷ از این رو، سَروَر با آنها در داوری بزرگی برخورد کرد؛ با این وجود، او پرهیزکاران را امان داد که هلاک نشوند، بلکه آنها را از دست دشمنانشان رهایی داد.
۸ و چنین گذشت که من ورقه ها را به برادرم کِمیش سپردم.
۹ اینک من، کِمیش، آن چیزهای اندکی که می نویسم را در همان کتاب برادرم می نویسم؛ زیرا بنگرید، من آخرین چیزی که او نوشت را دیدم، که او با دستهای خودش نوشت؛ و او آن را در روزی که آنها را به من سپرد نوشت. و به این شیوه ما نگاشته ها را می نگاریم، زیرا این برپایۀ فرمان های پدرانمان است. و من پایان می دهم.
۱۰ بنگرید، من، ابینادم، پسر کِمیش هستم. بنگرید، چنین گذشت که من جنگ و درگیری زیادی را بین مردمم، نیفایان و لامانیان دیدم؛ و من با شمشیر خودم جان بسیاری از لامانیان را در دفاع از برادرانم گرفته ام.
۱۱ و بنگرید، نگاشتۀ این مردم بر روی ورقه هایی کنده کاری شده اند که برپایۀ نسل ها نزد پادشاهان است؛ و من نه از هیچ مکاشفه ای آگاهی دارم نه از هیچ نبوّتی، مگر آنچه نوشته شده است؛ از این رو، آنچه که کافی است نوشته شده است. و من پایان می دهم.
۱۲ بنگرید، من عمالقی، پسر ابینادم، هستم. بنگرید، من با شما اندکی دربارۀ موصایا، که پادشاه سرزمین زراحملا شد، سخن خواهم گفت؛ زیرا بنگرید، او از سوی سَروَر هشدار داده شده که می بایستی از سرزمین نیفایان بگریزد و همۀ کسانی که ندای سَروَر را بگوش دل می پذیرند نیز می بایستی با او از آن سرزمین راهی بیابان شوند —
۱۳ و چنین گذشت که او همان گونه که سَروَر به وی فرمان داده بود عمل کرد. و آنها، همۀ کسانی که ندای سَروَر را بگوش دل می پذیرفتند، از آن سرزمین راهی بیابان شدند؛ و آنها با موعظه ها و نبوّت های بسیار راهنمایی می شدند. و آنها پیوسته با سخن خدا اندرز داده می شدند؛ و با قدرت بازوی او در راه بیابان راهنمایی می شدند، تا اینکه آنها پایین به سرزمینی که سرزمین زراحملا خوانده می شود رسیدند.
۱۴ و آنها مردمی را یافتند، که مردم زراحملا خوانده می شدند. اینک، شادمانی بزرگی در میان مردم زراحملا شد؛ و زراحملا نیز بی اندازه شادمانی کرد، برای اینکه سَروَر مردم موصایا را با ورقه های برنجی که نگاشته های یهودیان را دربر داشتند فرستاده بود.
۱۵ بنگرید، چنین گذشت که موصایا دریافت که مردم زراحملا در زمانی که صدقیا، پادشاه یهودا، به اسارت به بابل بُرده شده بود از اورشلیم بیرون آمدند.
۱۶ و آنها در بیابان سفر کردند و بدست سَروَر به آن سوی آب های پهناور، به سرزمینی آورده شدند که موصایا آنها را یافت؛ و آنها از آن پس در آنجا ساکن بوده اند.
۱۷ و در زمانی که موصایا آنها را یافت، آنها بی اندازه زیاد شده بودند. با این وجود، آنها جنگ های بسیار و درگیری های شدیدی داشته بودند، و گاه به گاه با شمشیر فروافتاده بودند؛ و زبان آنها بهم ریخته شده بود؛ و آنها هیچ نگاشته ای با خود نیاورده بودند؛ و وجود آفریدگارشان را انکار می کردند؛ و نه موصایا نه مردم موصایا می توانستند آنها را بفهمند.
۱۸ ولی چنین گذشت که موصایا واداشت که زبان او به آنها آموزش داده شود. و چنین گذشت که پس از اینکه زبان موصایا به آنها آموزش داده شد، زراحملا خاندان-نامۀ پدرانش را، برپایۀ حافظه اش، بیان کرد؛ و آنها نوشته شده اند، ولی نه روی این ورقه ها.
۱۹ و چنین گذشت که مردم زراحملا و مردم موصایا با هم متّحد شدند؛ و موصایا را تعیین کردند تا پادشاه آنها باشد.
۲۰ و چنین گذشت در روزگار موصایا، سنگ بزرگی با کنده کاری هایی بر آن به نزد موصایا آورده شد؛ و او کنده کاری ها را با هدیه و قدرت خدا ترجمه کرد.
۲۱ و آنها سرگذشت یک کُریانتومر و کشتار مردمش را شرح می دادند. و کُریانتومر بدست مردم زراحملا یافته شده بود؛ و او برای مدّت نُه ماه با آنها بسر بُرده بود.
۲۲ آن چند سخنی نیز دربارۀ پدران او می گفت. و پدر و مادر نخستین او، در زمانی که سَروَر زبان مردم را در هم ریخت، از بُرج بیرون آمدند؛ و سختگیری سَروَر برپایۀ داوری های او، که دادگرانه هستند، بر آنها فرود آمد؛ و استخوان های آنها در سرزمین شمالی پراکنده شدند.
۲۳ بنگرید، من، عمالقی، در روزگار موصایا زاده شدم؛ و زندگی کرده ام تا مرگ او را ببینم؛ و بنیامینِ، پسرش بجای او فرمانروایی می کند.
۲۴ و بنگرید، در روزگار بنیامینِ پادشاه، من جنگی شدید و خونریزی بسیاری بین نیفایان و لامانیان دیده ام. ولی بنگرید، نیفایان بر آنها برتری زیادی بدست آوردند؛ آری، به اندازه ای که بنیامینِ پادشاه آنها را از سرزمین زراحملا بیرون راند.
۲۵ و چنین گذشت که من رو به پیری نهادم؛ و هیچ نواده ای نداشته، و بنیامینِ پادشاه را مردی دادگر در برابر سَروَر دانسته، از این رو، من این ورقه ها را به او خواهم سپرد، با نصیحت کردن همۀ آدمیان به آمدن به سوی خدا، قدّوس اسرائیل و به ایمان آوردن به نبوّت و به مکاشفه ها و به تعلیم فرشتگان و به هدیۀ سخن گفتن به زبان ها و به هدیۀ ترجمۀ زبان ها، و به همۀ چیزهایی که نیک هستند؛ زیرا هیچ چیزی نیست که نیک باشد جز اینکه آن از سوی سَروَر می آید: و چیزی که پلید است از سوی اهریمن می آید.
۲۶ و اینک، برادران محبوبم، من می خواهم که شما به سوی مسیح، که قدّوس اسرائیل است، بیایید و از رستگاری او و قدرت بازخریدش بهره مند شوید. آری، به سوی او بیایید و تمام روانتان را به عنوان یک پیشکش به او پیشکش کنید، و به روزه گرفتن و نیایش کردن ادامه دهید و تا پایان پایداری کنید؛ و به هستی سَروَر سوگند شما نجات خواهید یافت.
۲۷ و اینک من می خواهم دربارۀ تعداد ویژه ای، که بالا به بیابان رفتند تا به سرزمین نیفایان باز گردند اندکی سخن گویم؛ زیرا تعداد زیادی بودند که خواستار تصرّف کردن سرزمین میراثیشان بودند.
۲۸ از این رو، آنها بالا به بیابان رفتند. و رهبر آنها مردی نیرومند و توانا و مردی خیره سر بوده، از این رو او سبب یک درگیری در میان آنها شد؛ و همۀ آنها جز پنجاه تن در بیابان کشته شدند و آنها دوباره به سرزمین زراحملا بازگشتند.
۲۹ و چنین گذشت که آنها همچنین تعداد قابل توجّه دیگری را برداشتند و دوباره راهی سفرشان به بیابان شدند.
۳۰ و من، عمالقی، برادری داشتم که او نیز با آنها رفت؛ و من تاکنون از آنها خبری ندارم. و من در آستانۀ خوابیدن در گورم هستم؛ و این ورقه ها پُر شده اند. و من به سخن گفتنم پایان می دهم.

----------
/study/scriptures/bofm/w-of-m/1
سخنان مورمون
فصل ۱
مورمون ورقه های بزرگ نیفای را خلاصه می کند — او ورقه های کوچک را کنار ورقه های دیگر می گذارد — بنیامینِ پادشاه آرامش را در سرزمین برقرار می کند. نزدیک به ۳۸۵ پس از میلاد.
۱ و اینک من، مورمون، در آستانۀ سپردن نگاشته ای که تهیّه کرده ام به دست پسرم مورونی بوده، بنگرید من تقریباً همۀ نابودی مردمم، نیفایان را مشاهده کرده ام.
۲ و صدها سال پس از آمدن مسیح است که من این نگاشته ها را به دست پسرم می سپارم؛ و گمان من این است که او نابودی کامل مردمم را شاهد خواهد بود. ولی باشد که خدا بگذارد که او از آنها جان بدر برَد، که بتواند اندکی دربارۀ آنها، و اندکی دربارۀ مسیح بنویسد، که شاید روزی این برای آنها سودمند باشد.
۳ و اینک، من اندکی دربارۀ آنچه که نوشته ام سخن می گویم؛ زیرا پس از اینکه من از ورقه های نیفای، تا فرمانروایی این بنیامینِ پادشاه، خلاصه ای درست کردم، از کسی که عمالقی از او سخن گفت، در میان ورقه هایی که بدست من سپرده شده بود جستجو کردم، و این ورقه ها را که این سرگذشت کوتاه پیامبران را از یعقوب تا فرمانروایی این بنیامینِ پادشاه، و نیز بسیاری از سخنان نیفای را دربر داشت پیدا کردم.
۴ و چیزهایی که بر روی این ورقه ها هستند، به سبب نبوّتهایی دربارۀ آمدن مسیح مرا خوشنود می کنند؛ و پدرانم می دانستند که بسیاری از آنها برآورده شده اند؛ آری، و من همچنین می دانم که همۀ آن چیزهایی که دربارۀ ما تا به امروز نبوّت شده اند برآورده شده اند و همۀ آن چیزهایی که فراتر از این روز می روند همانا رُخ خواهند داد —
۵ از این رو، من این چیزها را برگزیدم تا نگاشته ام را روی آنها تمام کنم، که باقیماندۀ نگاشته ام را از ورقه های نیفای می گیرم؛ و من نمی توانم حتّی یک صدم از امور مردمم را بنویسم.
۶ ولی بنگرید، من این ورقه ها را، که این نبوّت ها و مکاشفه ها را دربر دارند، می گیرم و آنها را کنار باقیماندۀ نگاشته ام می گذارم، زیرا آنها برای من برگزیده هستند؛ و من می دانم آنها برای برادرانم برگزیده خواهند بود.
۷ و من این را برای هدفی خِرَدمندانه انجام می دهم؛ زیرا بدین گونه، او برپایۀ کارگر شدن روح سَروَر که در من است، مرا نجوا می دهد. و اینک، من همۀ چیزها را نمی دانم؛ ولی سَروَر همۀ چیزهایی که می آیند را می داند؛ از این رو، او در من کارگر می شود تا برپایۀ خواستش عمل کنم.
۸ و نیایش من به خدا دربارۀ برادرانم است، که آنها یکبار دیگر بتوانند به شناخت خدا، آری، به بازخریدی مسیح برسند؛ که آنها بتوانند یکبار دیگر مردمی دلپسند شوند.
۹ و اینک من، مورمون، به تمام کردن نگاشته ام که از ورقه های نیفای می گیرم می پردازم؛ و من برپایۀ دانش و فهمی که خدا به من داده است آن را تهیّه می کنم.
۱۰ از این رو، چنین گذشت که پس از اینکه عمالقی این ورقه ها را به دست بنیامینِ پادشاه سپُرد، او آنها را برداشت و کنار ورقه های دیگری گذاشت، که دربر گیرندۀ نگاشته هایی بودند که بدست پادشاهان نسل به نسل تا روزگار بنیامینِ پادشاه دست به دست شده بودند.
۱۱ و آنها از بنیامینِ پادشاه نسل به نسل دست به دست شدند تا اینکه به دست من افتادند. و من، مورمون، به خدا نیایش می کنم که آنها بتوانند از این پس حفظ شوند. و من می دانم که آنها حفظ خواهند شد؛ زیرا چیزهای بزرگی بر روی آنها نوشته شده اند، که از روی آنها مردمم و برادرانشان در آن روز بزرگ و آخر، برپایۀ سخن خدا که نوشته شده است، داوری خواهند شد.
۱۲ و اینک، دربارۀ این بنیامینِ پادشاه — او درگیریِ اندکی در میان مردم خودش داشت.
۱۳ و نیز چنین گذشت که لشکریان لامانیان از سرزمین نیفای بیرون آمدند تا علیه مردم او نبرد کنند. ولی بنگرید، بنیامینِ پادشاه لشکریانش را گرد هم آورد و علیه آنها ایستادگی کرد؛ و او با نیروی بازوی خودش با شمشیر لابان جنگید.
۱۴ و با نیروی سَروَر آنها علیه دشمنانشان درگیر شدند، تا اینکه آنها چندین هزار از لامانیان را کشتند. و چنین گذشت که آنها علیه لامانیان درگیر شدند تا اینکه آنها را از همۀ سرزمین های میراثیشان بیرون راندند.
۱۵ و چنین گذشت که پس از اینکه مسیح های دروغین آمده بودند و دهانشان بسته شده بود، و آنها برپایۀ بزهکاریشان مجازات شده بودند؛
۱۶ و پس از اینکه پیامبران دروغین و موعظه کنندگان و آموزگارانِ دروغین به میان مردم آمده بودند و همۀ آنها برپایۀ بزهکاری هایشان مجازات شده بودند؛ و پس از اینکه درگیری های زیاد و ناسازگاری های بسیار با لامانیان بوده، بنگرید، چنین گذشت که بنیامینِ پادشاه، با کمک پیامبران مقدّسی که در میان مردم او بودند —
۱۷ زیرا بنگرید، بنیامینِ پادشاه مرد مقدّسی بود و او با پرهیزکاری بر مردمش فرمانروایی می کرد؛ و مردان مقدّس بسیاری در آن سرزمین بودند و آنها سخن خدا را با قدرت و با اختیار می گفتند؛ و آنها به سبب خیره سری مردم، تُندی زیادی بکار می بردند —
۱۸ از این رو، با کمک اینها، با زحمت کشیدن با همۀ توانایی بدنش و نیروی روانش و نیز با کمک پیامبران، بنیامینِ پادشاه یکبار دیگر آرامش را در سرزمین برقرار کرد.

----------
/study/scriptures/bofm/mosiah/1
کتاب موصایا
فصل ۱
بنیامینِ پادشاه به پسرانش زبان و نبوّت های پدرانشان را آموزش می دهد — دین و تمدّن آنها به سبب نگاشته های نگارش شده بر ورقه های گوناگون حفظ شده اند — موصایا به عنوان پادشاه برگزیده می شود و سرپرستی نگاشته ها و دیگر چیزها به او داده می شود. نزدیک به ۱۳۰–۱۲۴ پیش از میلاد.
۱ و اینک در همۀ سرزمین زراحملا، در میان مردمی که به بنیامینِ پادشاه تعلّق داشتند دیگر هیچ درگیری نبود، آنچنان که بنیامینِ پادشاه در باقیماندۀ روزگارش آرامش پیوسته ای داشت.
۲ و چنین گذشت که او سه پسر داشت؛ و او نام آنها را موصایا و هیلورام و هیلامان خواند. و او واداشت که همۀ زبان های پدرانش به آنها آموزش داده شوند که از این راه بتوانند مردان فهمیده ای شوند؛ و به این وسیله بتوانند دربارۀ نبوّت هایی که از دهان پدرانشان گفته شده، که بدست سَروَر به آنها سپرده شده بود بدانند.
۳ و او همچنین دربارۀ نگاشته هایی که بر ورقه های برنجی کنده کاری شده بودند به آنها آموزش داده گفتا: پسرانم، من می خواهم که شما به یاد آورید که اگر برای این ورقه ها نبود که دربر گیرندۀ این نگاشته ها و این فرمان ها هستند، ما حتّی در این زمان کنونی رازهای خدا را نمی دانسته از نادانی رنج می بردیم.
۴ زیرا این امکان پذیر نبود که پدر ما، لیحای توانسته باشد همۀ این چیزها را به یاد آورد تا آنها را به فرزندانش آموزش داده باشد، مگر با کمک این ورقه ها؛ زیرا او به زبان مصریان آموزش دیده، بنابراین او می توانست این کنده کاری ها را بخواند و آنها را به فرزندانش آموزش دهد، که آنان از این راه بتوانند به فرزندان خود آنها را آموزش دهند، و این گونه فرمان های خدا را حتّی تا این زمان کنونی برآورده کنند.
۵ من به شما، پسرانم می گویم، اگر برای این چیزها که بدست خدا نگاه داری و حفظ شده اند که ما رازهای او را بخوانیم و بفهمیم و فرمان هایش را همواره در برابر چشمان خود داشته باشیم نبود، حتّی پدرانمان در بی ایمانی فرو می رفتند و ما مانند برادرانمان لامانیان می شدیم که به سبب سُنّت های پدرانشان که درست نیستند دربارۀ این چیزها هیچ نمی دانند، حتّی هنگامی که به آنها آموزش داده می شود آنها باور نمی کنند.
۶ آه پسرانم، من می خواهم که شما به یاد آورید که این گفته ها راست هستند و نیز اینکه این نگاشته ها راست هستند. و بنگرید، همچنین ورقه های نیفای که دربر گیرندۀ نگاشته ها و گفته های پدرانمان از زمانی که اورشلیم را ترک کردند تا این زمان و آنها راست هستند؛ و ما می توانیم از درستی آنها آگاه شویم برای اینکه ما اینها را در برابر چشمان خود داریم.
۷ و اینک، پسرانم، من می خواهم که شما به یاد آورید تا آنها را با کوشایی بررسی کنید که از این راه بتوانید سودمند شوید؛ و من می خواهم که شما فرمان های خدا را نگاه دارید که شما بتوانید در این سرزمین برپایۀ وعده هایی که سَروَر به پدرانمان داده است کامروا شوید.
۸ و چیزهای بسیار بیشتری بنیامینِ پادشاه به پسرانش آموزش داد، که در این کتاب نوشته نشده اند.
۹ و چنین گذشت که پس از اینکه بنیامینِ پادشاه به آموزش دادن به پسرانش پایان داد، اینکه او سالخورده بوده و دید که بزودی به راه همۀ زمینیان باید برود؛ بنابراین او پنداشت شایسته است که پادشاهی را به یکی از پسرانش واگذار کند.
۱۰ بنابراین، او خواست تا موصایا پیش وی آورده شود؛ و اینها سخنانی هستند که بر او گفت، گفتا: پسرم، من می خواهم که تو در سرتاسر همۀ این سرزمین در میان همۀ این مردم، یا مردم زراحملا و مردم موصایا که در این سرزمین ساکن هستند، بیانیه ای دهی که به این وسیله آنها گرد هم آورده شوند؛ زیرا فردا من به این مردمم با دهان خودم اعلام خواهم کرد که تو پادشاه و فرمانروایی بر این مردم که خدایمان سَروَر به ما داده است هستی.
۱۱ و افزون بر این، من به این مردم نامی می دهم که از این راه آنها از همۀ مردمی که سَروَر خدا از سرزمین اورشلیم بیرون آورده است بیشتر متمایز باشند؛ و این را انجام می دهم برای اینکه آنها در نگاه داری فرمان های سَروَر مردمی کوشا بوده اند.
۱۲ و من به آنها نامی می دهم که جز به سبب سرپیچی هرگز محو نشود.
۱۳ آری، و افزون بر این، من به تو می گویم که اگر این مردمِ مورد لطف والای سَروَر به سرپیچی بیفتند، و مردمی نابکار و زناکار شوند که سَروَر آنها را رها کند، که به این وسیله مانند برادرانشان ضعیف شوند؛ و او دیگر آنها را با قدرت بی همتا و شگفت انگیزش، آن گونه که او پدرانمان را تاکنون حفظ کرده است حفظ نخواهد کرد.
۱۴ زیرا من به تو می گویم، اگر او بازویش را در حفظ کردن پدرانمان دراز نکرده بود آنها به دست لامانیان می افتادند و قربانی بیزاری آنها می شدند.
۱۵ و چنین گذشت که پس از اینکه بنیامینِ پادشاه به این گفته ها به پسرش پایان داد، اینکه او مسئولیّت همۀ امور پادشاهی را به او واگذار کرد.
۱۶ و افزون بر این، او مسئولیّت نگاشته هایی که بر ورقه های برنجی کنده کاری شده بودند را نیز به او واگذار کرد؛ و همچنین ورقه های نیفای؛ و همچنین شمشیر لابان و گوی یا جهت نما، که پدرانمان را در بیابان راهنمایی کرد که بدست سَروَر آماده شده بود که از این راه آنها بتوانند برپایۀ توجّه و کوشایی که هر کسی به او می داد راهنمایی شود.
۱۷ بنابراین، همین که آنها بی ایمان می شدند نه کامروا می شدند نه در سفرشان پیشرفت می کردند؛ بلکه به عقب رانده می شدند و دچار ناخوشنودی خدا می شدند؛ و بنابراین آنها با قحطی و رنج های دردناک ضربه می خوردند تا آنها را در به یاد آوریِ وظیفه شان برانگیزد.
۱۸ و اینک، چنین گذشت که موصایا رفت و آن گونه که پدرش به او فرمان داده بود عمل کرد، و به همۀ مردمی که در سرزمین زراحملا بودند اعلام کرد که از این راه آنها بتوانند گرد هم آیند تا بالا به معبد بروند تا سخنانی که پدرش به آنها می گوید را بشنوند.

----------
/study/scriptures/bofm/mosiah/2
فصل ۲
بنیامینِ پادشاه برای مردمش سخنرانی می کند — او درستی، دادگری و روحی بودن فرمانروایی خود را بازگو می کند — او به آنها اندرز می دهد تا به پادشاه آسمانی خود خدمت کنند — آنانی که علیه خدا شورش کنند مانند آتشِ خاموش نشدنی از اندوه رنج خواهند برد. نزدیک به ۱۲۴ پیش از میلاد.
۱ و چنین گذشت که پس از اینکه موصایا آن گونه که پدرش به او فرمان داده بود عمل کرد، و در سرتاسر همۀ سرزمین بیانیه ای داد که مردم از سراسر همۀ سرزمین خودشان گرد هم آیند که بتوانند بالا به معبد بروند تا سخنانی که بنیامینِ پادشاه بر آنها می گوید را بشنوند.
۲ و تعداد زیادی بودند، حتّی آنچنان زیاد که آنها را نشمردند؛ زیرا آنها بی اندازه افزایش یافته بودند و در سرزمین زیاد شده بودند.
۳ و آنها همچنین از نخست زادگانِ گلّه های خود برداشتند، که بتوانند برپایۀ قانون موسی قربانی و پیشکشی های سوخته پیشکش کنند؛
۴ و نیز اینکه آنها بتوانند از سَروَر خدایشان سپاسگزاری کنند کسی که آنها را از سرزمین اورشلیم بیرون آورده بود و کسی که آنها را از دست دشمنانشان رهایی داده بود، و مردانی دادگر را تعیین کرده بود تا آموزگاران آنها باشند، و نیز مردی دادگر را تا پادشاه آنها باشد کسی که آرامش را در سرزمین زراحملا برقرار کرده بود، و کسی که به آنها آموزش داده بود تا فرمان های خدا را نگاه دارند که شادمانی کنند و آکنده از مهر به خدا و همۀ آدمیان شوند.
۵ و چنین گذشت که هنگامی که آنها بالا به معبد آمدند چادرهایشان را دور تا دور زدند، هر مردی برپایۀ خانواده اش، برگرفته از همسرش و پسرانش و دخترانش، و پسران آنها و دختران آنها از ارشدترین تا جوانترین، هر خانواده ای از دیگری جدا بوده.
۶ و آنها چادرهایشان را دور تا دور معبد زدند، هر مردی درب چادرش را به سوی معبد داشته، که از این راه بتوانند در چادرهایشان بمانند و سخنانی که بنیامینِ پادشاه به آنها می گوید را بشنوند.
۷ زیرا جمعیّت چنان زیاد بوده که بنیامینِ پادشاه نمی توانست درون دیوارهای معبد به همۀ آنها آموزش دهد، بنابراین او واداشت تا برجی بنا شود، که از این راه مردمش بتوانند سخنانی که او بر آنها می گوید را بشنوند.
۸ و چنین گذشت که او از بُرج شروع به سخن گفتن بر مردمش نمود؛ و همۀ آنها به سبب جمعیّت زیادشان نمی توانستند سخنان او را بشنوند؛ از این رو، او واداشت تا سخنانی را که می گفت نوشته شوند و در میان آنهایی که در محدودۀ صدای او نبودند فرستاده شوند که آنها نیز بتوانند سخنانش را دریافت کنند.
۹ و اینها سخنانی هستند که او گفت و واداشت تا نوشته شوند، گفتا: برادرانم، همۀ شمایی که گرد هم آمده اید، شمایی که می توانید سخنان مرا که در این روز بر شما می گویم بشنوید؛ زیرا من به شما فرمان نداده ام تا بالا به اینجا بیایید تا سخنانی که من می گویم را سرسری بگیرید، بلکه شما مرا بگوش دل بپذیرید و گوش هایتان را باز کنید که بشنوید و دل هایتان را باز کنید که بفهمید و ذهن هایتان را باز کنید که رازهای خدا در نظر شما فاش شوند.
۱۰ من به شما فرمان نداده ام تا بالا به اینجا بیایید که از من بترسید، یا بپندارید که من خودم بیشتر از یک آدم فناپذیر هستم.
۱۱ بلکه من مانند خود شما هستم، در معرض همه گونه ناتوانی های جسمی و ذهنی؛ با این حال من بدست این مردم برگزیده و بدست پدرم تخصیص داده شده ام و بدست سَروَر روا داده شدم که فرمانروا و پادشاه بر این مردم شوم؛ و با قدرت بی همتایش نگاه داری و حفظ شده ام تا به شما با همۀ توان، ذهن و نیرویی که سَروَر به من عطا کرده است، خدمت کنم.
۱۲ من به شما می گویم که همان گونه که من روا داده شده ام تا روزگارم را حتّی تا این زمان در خدمت به شما سپری کنم، و نه به دنبال طلا نه به دنبال نقره و هیچ گونه ثروت های شما بوده ام؛
۱۳ نه روا داشته ام که شما در سیاهچال ها بازداشت شوید، نه اینکه شما یکدیگر را به بردگی بگیرید، نه اینکه آدم کشی یا چپاول یا دزدی یا زِنا کنید؛ نه من حتّی روا داشته ام که شما هیچ گونه نابکاری کنید، و به شما آموزش داده ام که فرمان های سَروَر را در همۀ چیزهایی که او به شما فرمان داده است نگاه دارید —
۱۴ و حتّی من، خودم، با دست های خودم زحمت کشیده ام که بتوانم به شما خدمت کنم، و اینکه شما زیر بار مالیات های سنگین نروید، و اینکه هیچ چیزی که تحمّلش دشوار باشد بر شما نیاید — و بر همۀ این چیزهایی که من گفته ام، شما خودتان در این روز شاهد هستید.
۱۵ با این حال، برادرانم، من نه این چیزها را انجام داده ام که خودستایی کنم، نه این چیزها را برای شما می گویم که من از این راه شما را متّهم کنم؛ بلکه من برای شما این چیزها را می گویم که شما بدانید که من بتوانم در این روز در برابر خدا با وجدانی پاک پاسخگو باشم.
۱۶ بنگرید، من به شما می گویم که برای اینکه من به شما گفتم که روزگارم را در خدمت کردن به شما سپری کرده ام، من خواستار خودستایی نیستم، زیرا من تنها در خدمت خدا بوده ام.
۱۷ و بنگرید، من برای شما این چیزها را می گویم که شما خِرَدمندی را یاد بگیرید؛ اینکه یاد بگیرید که هنگامی که شما در خدمت همنوعان خود هستید تنها در خدمت خدایتان هستید.
۱۸ بنگرید، شما مرا پادشاه خود خوانده اید؛ و اگر من که شما پادشاه خود می خوانید زحمت می کشم تا به شما خدمت کنم، آنگاه آیا شما نمی بایستی زحمت بکشید تا به یکدیگر خدمت کنید؟
۱۹ و نیز بنگرید، اگر من، کسی که شما پادشاه خود می خوانید، کسی که روزگارش را در خدمت به شما سپری کرده است و گرچه در خدمت خدا بوده است، شایستۀ هر سپاسی از سوی شما باشم، آه چگونه شما می بایستی از پادشاه آسمانی خود سپاسگزاری کنید!
۲۰ من به شما می گویم، برادرانم که اگر شما همۀ سپاس و ستایشی که تمام روانتان قدرت دارد دارا شود به خدایی بگزارید که شما را آفریده است و شما را نگاه داری و حفظ کرده است، و سبب شده است که شما شادمانی کنید، و گذاشته است که شما بتوانید در آرامش با یکدیگر زندگی کنید —
۲۱ من به شما می گویم که اگر آن کسی را خدمت کنید که شما را از آغاز آفریده است، و شما را روز به روز با دادن نَفَس به شما حفظ می کند که شما بتوانید زندگی و حرکت کنید و برپایۀ خواست خودتان عمل کنید، و حتّی با پشتیبانی کردنِ لحظه به لحظه از شما — من می گویم، اگر شما به او با تمام روانتان خدمت کنید، هنوز هم خدمتگزارانی بی سود هستید.
۲۲ و بنگرید، همۀ آنچه که او از شما می خواهد این است که فرمان هایش را نگاه دارید؛ و او به شما وعده داده است که اگر فرمان هایش را نگاه دارید شما در این سرزمین کامروا می شوید؛ و او هرگز از آنچه گفته است برنمی گردد؛ بنابراین، اگر شما فرمان هایش را نگاه دارید او شما را برکت داده و کامروا می کند.
۲۳ و اینک، نخست، او شما را آفریده است و به شما زندگی تان را عطا کرده است که برای آن شما به او بدهکار شده اید.
۲۴ و دوّم، او از شما می خواهد که آن گونه که شما را فرمان داده است عمل کنید؛ زیرا که اگر چنین کنید، او بی درنگ شما را برکت می دهد؛ و بنابراین او به شما پرداخت کرده است. و شما هنوز هم به او بدهکار هستید و برای همیشه و همیشه هستید و خواهید بود؛ بنابراین، به چه چیزی شما می بالید؟
۲۵ و اینک من می پرسم، آیا می توانید از خودتان چیزی بگویید؟ من به شما پاسخ می دهم، نه. شما نمی توانید بگویید که حتّی به اندازۀ خاک زمین هستید؛ با این حال شما از خاک زمین آفریده شده اید؛ ولی بنگرید، آن به کسی که شما را آفریده است تعلّق دارد.
۲۶ و من، حتّی من، کسی که شما پادشاه خود می خوانید، بهتر از خود شما نیستم؛ زیرا من نیز از خاک هستم. و شما می نگرید که من پیر هستم و در آستانۀ واگذاری این پیکر فناپذیر به مادرش زمین هستم.
۲۷ بنابراین، همان گونه که به شما گفتم، من به شما خدمت کرده ام، با وجدانی پاک در برابر خدا گام برداشته، حتّی آنچنان که در این زمان واداشته ام که شما گرد هم آیید که من بتوانم بی تقصیر شناخته شوم، و اینکه هنگامی که من می ایستم تا برای چیزهایی که خدا در بارۀ شما به من فرمان داده است از سوی او داوری شوم، خون شما بر من نیاید.
۲۸ من به شما می گویم که من واداشته ام که شما گرد هم آیید که در این دوره از زمان هنگامی که من در آستانۀ رفتن به گورم هستم بتوانم تنپوش هایم را از خون شما پاک گردانم، که بتوانم در آرامش پایین روم، و روح فناناپذیرم در خواندن ستایش ها به خدایی دادگر به سرودخوانان بالا بپیوندد.
۲۹ و افزون بر این، من به شما می گویم که من واداشته ام که شما گرد هم آیید که بتوانم بر شما اعلام کنم که من نه دیگر می توانم آموزگار شما باشم نه پادشاه شما؛
۳۰ زیرا حتّی در این زمان، در حالیکه می کوشم تا با شما سخن گویم همۀ پیکرم بی اندازه می لرزد؛ ولی سَروَر خدا مرا پشتیبانی می کند و مرا اجازه داده است که با شما سخن گویم، و مرا فرمان داده است که بر شما در این روز اعلام کنم که پسرم موصایا پادشاه و فرمانروا بر شماست.
۳۱ و اینک، برادرانم، من می خواهم که شما آن گونه که تاکنون عمل کرده اید عمل کنید. آن گونه که فرمان های من، و فرمان های پدرم را نگاه داشته اید و کامروا شده اید و از افتادن بدست دشمنانتان نگاه داشته شده اید اگر شما فرمان های پسرم، یا فرمان های خدا را که بدست او به شما داده می شود را این چنین نگاه دارید، شما در این سرزمین کامروا خواهید شد و دشمنانِ شما هیچ قدرتی بر شما نخواهند داشت.
۳۲ ولی، ای مردم من، مراقب باشید مبادا در میان شما درگیری هایی برپا شود، و شما بخواهید از روح پلید که از سوی پدرم موصایا از آن سخن گفته شد فرمان بَرید.
۳۳ زیرا بنگرید، وای بر کسی اعلام شده است که بخواهد از آن روح فرمان بَرد؛ زیرا اگر او بخواهد از وی فرمان بَرد و در گناهان خود باقی بماند و بمیرد، همان بر روان خود لعنت را می نوشد؛ زیرا او، بر خلاف دانش خود از قانون خدا سرپیچی کرده برای مُزدش مجازات ابدی را دریافت می کند.
۳۴ من به شما می گویم، که بجز فرزندان کوچکتان که دربارۀ این چیزها آموزش ندیده اند، هیچ کسی در میان شما نیست که آموزش ندیده باشد که شما تا ابد به پدر آسمانی خود بدهکار هستید تا به او همۀ آنچه دارید و هستید را تسلیم کنید؛ و همچنین دربارۀ نگاشته هایی که دربر گیرندۀ نبوّت هایی که بدست پیامبران مقدّس از آنها سخن گفته شده است، حتّی تا آن زمانی که پدرمان لیحای اورشلیم را ترک کرد، آموزش ندیده باشد؛
۳۵ و همچنین، همۀ آنچه که از سوی پدرانمان تاکنون گفته شده است. و بنگرید، آنها نیز از چیزی سخن می گفتند که از سوی سَروَر به آنها فرمان داده شده بود؛ بنابراین، آنها درست و راست هستند.
۳۶ و اینک، من به شما، برادرانم، می گویم که پس از اینکه آگاه شده اید و همۀ این چیزها به شما آموزش داده شده اند، اگر شما سرپیچی کنید و بر خلاف آنچه که گفته شده است بروید، که خودتان را از روح سَروَر کنار بکشید، که آن هیچ جایی در شما نداشته باشد، تا شما را در راههای خِرَدمندانه ای که شما بتوانید برکت یافته، کامروا و حفظ شوید، راهنمایی کند —
۳۷ من به شما می گویم، که کسی که چنین کند، همان آشکارا علیه خدا شورش می کند؛ بنابراین او می خواهد از روح پلید فرمان بَرد و دشمنِ همۀ پرهیزکاری شود؛ بنابراین، سَروَر در او هیچ جایی ندارد زیرا در معبدهای نامقدّس ساکن نمی شود.
۳۸ بنابراین اگر آن آدم توبه نکند و یک دشمن خدا باقی بماند و بمیرد، درخواست های دادگریِ الهی، روان فناناپذیرش را به حسی زنده از احساس جُرم خودش بیدار می کند که سبب می شود تا او در پیشگاه سَروَر خودش را جمع کند و سینه اش را از احساس جُرم و درد و اندوهی که مانند یک آتش خاموش نشدنی است آکنده کُند، آتشی که زبانه اش برای همیشه و همیشه به بالا می رود.
۳۹ و اینک من به شما می گویم، که رحمت بر آن مرد هیچ ادعایی ندارد؛ بنابراین سرنوشت آخر او تحمّل عذابی پایان ناپذیر است.
۴۰ آه، همۀ شما پیرمردان و همچنین شما جوانان و شما بچه های کوچک که می توانید سخنان مرا بفهمید، زیرا من بی پرده با شما سخن گفته ام که بتوانید بفهمید، من نیایش می کنم که شما به یک یادآوری از وضعیّت وحشتناک آنهایی که به سرپیچی افتاده اند بیدار شوید.
۴۱ و افزون بر این، من می خواهم که شما وضعیّت برکت یافته و خوشحالیِ آنهایی که فرمان های خدا را نگاه می دارند را در نظر بگیرید. زیرا بنگرید، آنها در همۀ چیزها، هم جسمی هم روحی برکت یافته اند؛ و اگر آنها تا پایان وفادار بمانند در بهشت پذیرفته می شوند که از این راه بتوانند در یک وضعیّت خوشبختی پایان ناپذیر با خدا ساکن شوند. آه به یاد آورید، به یاد آورید که این چیزها راست هستند؛ زیرا سَروَر خدا این را گفته است.

----------
/study/scriptures/bofm/mosiah/3
فصل ۳
بنیامینِ پادشاه به سخنرانیش ادامه می دهد — سَروَر قادر مُطلق در میان مردم در خیمه ای گِلی خدمت خواهد کرد — در حالیکه او برای گناهان جهان کفّاره می دهد از هر روزنه اش خون می آید — نام او تنها نامی است که با آن رستگاری می آید — آدمیان می توانند انسان طبیعی بودن را کنار گذارند و از راه کفّاره از مقدّسین شوند — عذاب نابکاران همچون دریاچه ای از آتش و گوگرد خواهد بود. نزدیک به ۱۲۴ پیش از میلاد.
۱ و دوباره برادرانم، من می خواهم توجّه شما را جلب کنم، زیرا من اندکی بیشتر دارم تا به شما بگویم؛ زیرا بنگرید، من دربارۀ آنچه که می آید چیزهایی دارم تا برایتان بگویم.
۲ و چیزهایی که من برایتان خواهم گفت از سوی فرشته ای از خدا بر من آشکار شده است. و او به من گفت: بیدار شو؛ و من بیدار شدم و بنگرید او در برابر من ایستاده بود.
۳ و او به من گفت: بیدار شو و سخنانی که من برایت می گویم را بشنو؛ زیرا بنگر، من آمده ام تا بر تو نویدِ خوشِ شادی بزرگ را اعلام کنم.
۴ زیرا سَروَر نیایش های تو را شنیده است و پرهیزکاری تو را داوری کرده است، و مرا فرستاده است تا بر تو اعلام کنم که تو شادمان شوی؛ و اینکه تو بر مردم خود اعلام کنی که آنها نیز آکنده از شادی شوند.
۵ زیرا بنگر، آن زمان می آید و چندان دور نیست که سَروَر قادر مُطلق که فرمانروایی می کند، که از ازلیّت تا ابدّیت بوده و هست، با قدرت از بهشت به میان فرزندان آدمی پایین خواهد آمد و در خیمه ای گِلی بسر خواهد بُرد؛ و به میان مردم پیش خواهد رفت، با معجزه کردن های توانا، همچون درمان کردن بیماران، زنده کردن مردگان، سبب شدن راه رفتن لَنگان، دریافت بینایی نابینایان، و شنوایی ناشنوایان و درمان کردن همه گونه بیماری ها.
۶ و او اهریمنیان یا روح های پلیدی که در دل های فرزندان آدمی بسر می برند را بیرون خواهد انداخت.
۷ و بنگر، او وسوسه ها و درد بدن، گرسنگی، تشنگی و خستگی، حتّی بیش از آنچه آدمی بتواند تحمّل کند را تا مرگ تحمّل خواهد کرد؛ زیرا بنگر، اندوه او برای نابکاری و کارهای پلید مردمش چنان بزرگ خواهد بود که از هر روزنۀ پوستش خون می آید.
۸ و او عیسی مسیح خوانده خواهد شد، پسر خدا، پدر آسمان و زمین، آفریدگار همۀ چیزها از آغاز، و مادر او مریم خوانده خواهد شد.
۹ و بنگر، او به سوی نزدیکانش می آید، که رستگاری بتواند بر فرزندان آدمی حتّی از راه ایمان بنام او بیاید؛ و حتّی پس از همۀ اینها آنها او را یک انسان در نظر گرفته و خواهند گفت که او اهریمنی دارد، و او را تازیانه خواهند زد و به صلیب خواهند کشید.
۱۰ و او در روز سوّم از مردگان برخواهد خاست؛ و بنگر، او می ایستد تا جهان را داوری کند؛ و بنگر، همۀ اینها انجام می شوند که داوری پرهیزکارانه ای بتواند بر فرزندان آدمی بیاید.
۱۱ زیرا بنگر، و خون او نیز برای گناهان آنهایی که با سرپیچی آدم فروافتاده اند، کسانی که با آگاه نبودن از خواست خدا دربارۀ خود مرده اند، یا کسانی که از روی نادانی گناه کرده اند کفّاره می دهد.
۱۲ ولی وای، وای بر او که می داند که علیه خدا شورش می کند! زیرا رستگاری بر چنین کسی نمی آید جز از راه توبه و ایمان به سَروَر عیسی مسیح.
۱۳ و سَروَر خدا پیامبران مقدّسش را به میان همۀ فرزندان آدمی فرستاده است، تا این چیزها را به هر قومی، ملّتی و زبانی اعلام کنند که از این راه هر کسی ایمان آورد که مسیح می آید، همان از گناهش آمرزش دریافت می کند و با شادی بی اندازه بزرگی، حتّی گویی او هم اکنون به میان آنها آمده بوده شادمانی می کند.
۱۴ با این حال سَروَر خدا دید که مردمش مردمی خیره سر بودند، و برای آنها قانونی، یعنی قانون موسی را معیّن کرد.
۱۵ و نشانه ها و شگفتی ها و نمونه ها و تشبیه های بسیاری را دربارۀ آمدنش، او به آنها نشان داد؛ و پیامبران مقدّس نیز دربارۀ آمدنش سخن گفتند؛ و هنوز هم آنها دل هایشان را سخت کردند، نفهمیدند که قانون موسی هیچ سودی ندارد جز اینکه آن از راه کفارۀ خون او باشد.
۱۶ و حتّی اگر امکان پذیر بود که بچه های کوچک می توانستند گناه کنند آنها نمی توانستند نجات یابند؛ ولی من به شما می گویم آنها برکت یافته هستند؛ زیرا بنگرید، آن گونه که در مورد آدم یا در حالت طبیعی آنها فرو می افتند، همان گونه خون مسیح کفاره گناهانشان می شود.
۱۷ و افزون بر این، من به شما می گویم، که نه هیچ نام دیگری داده خواهد شد نه از هیچ راه یا با هیچ وسیلۀ دیگری، بلکه از راه و در نام مسیح، سَروَر قادر مُطلق است که با آن رستگاری بتواند بر فرزندان آدمی بیاید.
۱۸ زیرا بنگرید او داوری می کند، و داوریش دادگرانه است؛ و نوزادی که در نوزادیش می میرد هلاک نمی شود؛ ولی آدمیان لعنت را بر روان های خودشان می نوشند جز اینکه خودشان را فروتن کنند و همچون بچه های کوچک شوند، و ایمان آورند که رستگاری از راه و در خون کفّاره دهندۀ مسیح، سَروَر قادر مُطلق، بوده و هست و می آید.
۱۹ زیرا انسان طبیعی دشمن خداست، و از زمان فرو افتادن آدم چنین بوده است و خواهد بود، برای همیشه و همیشه، مگر اینکه او به نجواهای روح مقدّس تن دهد و انسان طبیعی بودن را کنار گذارَد و از راه کفّارۀ مسیحِ سَروَر، از مقدّسین شود و همچون یک بچه شود، فرمانبَر، بُردبار، فروتن، صبور، آکنده از مهر، خواهان گردن نهادن به همۀ چیزهایی که سَروَر مناسب می بیند تا بر او وارد کند، حتّی همچون بچه ای که به فرمان پدرش گردن می نهد.
۲۰ و افزون بر این، من به شما می گویم، که آن زمان می آید هنگامی که دانش در مورد یک مُنجی در سراسر هر ملّتی، قومی، زبانی و مردمی گسترش یابد.
۲۱ و بنگر، هنگامی که آن زمان بیاید، جز بچه های کوچک، هیچ کسی در برابر خدا بی تقصیر شناخته نخواهد شد، مگر از راه توبه و ایمان بنام سَروَر خدای قادر مُطلق.
۲۲ و حتّی در این زمان، هنگامی که تو به مردم خود چیزهایی که خدای تو سَروَر به تو فرمان داده است را آموزش داده باشی، حتّی آنگاه هم آنها دیگر در دید خدا بی تقصیر شناخته نمی شوند، مگر برپایۀ سخنانی که من به تو گفته ام.
۲۳ و اینک من سخنانی که سَروَر خدا به من فرمان داده است را گفته ام.
۲۴ و بدین گونه سَروَر می گوید: آنها همچون گواهی روشن، در روز داوری علیه این مردم خواهند ایستاد؛ که آنها با آن داوری خواهند شد، هر آدمی برپایۀ کارهایش، خواه آنها نیک باشند یا خواه پلید.
۲۵ و اگر پلید باشند، آنها به نمای وحشتناکی از جُرم و کارهای پلید خودشان واگذاشته می شوند که سبب می شود تا از پیشگاه سَروَر به وضعیّت بدبختی و عذاب بی پایان فرو روند، از جایی که آنها دیگر نمی توانند برگردند؛ بنابراین آنها بر روان های خودشان لعنت نوشیده اند.
۲۶ بنابراین، آنها از جام غضبِ خدا نوشیده اند، دادگری ای که نمی تواند بر آنها انکار شود بیشتر از آنکه فرو افتادن آدم به سبب میل کردن از میوۀ ممنوعه نتوانست انکار شود؛ بنابراین، رحمت دیگر نمی تواند بر آنها برای همیشه ادعایی داشته باشد.
۲۷ و عذاب آنها همچون دریاچه ای از آتش و گوگرد است که زبانه های آن خاموش نشدنی است، و دود آن برای همیشه و همیشه به بالا می رود. بدین گونه سَروَر به من فرمان داده است. آمین.

----------
/study/scriptures/bofm/mosiah/4
فصل ۴
بنیامینِ پادشاه به سخنرانیش ادامه می دهد — رستگاری به سبب کفّاره می آید — به خدا ایمان آورید تا نجات یابید — از راه ایمان داشتن آمرُزش گناهانتان را بدست آورید — از دارایی تان سهمی به بینوایان بدهید — همۀ چیزها را در خردمندی و نظم انجام دهید. نزدیک به ۱۲۴ پیش از میلاد.
۱ و اینک، چنین گذشت که هنگامی که بنیامینِ پادشاه به گفتن سخنانی که از سوی فرشتۀ سَروَر به او داده شده بود پایان داد، اینکه او چشمانش را به دور و بر در آن جمعیّت انداخت، و بنگرید آنها به زمین افتاده بودند زیرا ترس از سَروَر بر آنها آمده بود.
۲ و آنها خودشان را در وضعیّت نفسانی خود، حتّی کمتر از خاک زمین در نظر گرفته بودند. و آنها همه یکصدا بلند فریاد برآوردند، گفتند: آه رحم داشته باش، و کفّارۀ خون مسیح را بکار بر که ما بتوانیم بخشش از گناهانمان را دریافت کنیم و دل هایمان پاک شوند؛ زیرا ما به عیسی مسیح، پسر خدا، که آسمان و زمین و همۀ چیزها را آفرید ایمان داریم؛ کسی که پایین به میان فرزندان آدمی می آید.
۳ و چنین گذشت که پس از اینکه آنها این سخنان را گفتند، روح سَروَر بر آنها آمد و برپایۀ سخنانی که بنیامینِ پادشاه بر آنها گفته بود، به سبب ایمان بی اندازه ای که آنها به عیسی مسیح داشتند که می آید از گناهانشان آمرُزش یافته و آرامش وجدان داشته، آکنده از شادی شدند.
۴ و بنیامینِ پادشاه دوباره دهانش را باز کرد و شروع به سخن گفتن بر آنها نمود، گفتا: دوستانم و برادرانم، خویشاوندانم و مردم من، من می خواهم دوباره توجّه شما را جلب کنم، که بتوانید باقیماندۀ سخنانم را که به شما می گویم، بشنوید و بفهمید.
۵ زیرا بنگرید، اگر دانش از نیکی خدا در این زمان شما را به احساسی از ناچیزی تان، و بی ارزشی و وضعیّت فروافتاده تان بیدار کرده است —
۶ من به شما می گویم، اگر شما به دانشی از نیکی خدا، و قدرت بی همتای او و خِرَدمندی او و صبوری او، و شکیبایی او برای فرزندان آدمی رسیده اید؛ و همچنین، کفّاره ای که از بنیاد جهان آماده شده است که از این راه رستگاری بتواند بر آن کسی آید که به سَروَر توکّل کند، و در نگاه داشتن فرمان هایش کوشا باشد، و با ایمان حتّی تا پایان زندگیش، منظورم زندگی بدن فناپذیر است، ادامه دهد —
۷ من می گویم که، این آدمی است که رستگاری را دریافت می کند، از طریق کفّاره ای که از بنیاد جهان برای همۀ بشریّت آماده شده است، آنانی که حتّی از زمان فرو افتادن آدم وجود داشتند، یا که وجود دارند، یا که، حتّی تا پایان جهان، وجود خواهند داشت.
۸ و این وسیله ای است که رستگاری با آن می آید. و هیچ رستگاری دیگری نیست مگر این رستگاری که از آن سخن گفته شده است؛ نه هیچ شرطی هست جز شرایطی که من برایتان گفته ام که با آن آدمی بتواند نجات یابد.
۹ به خدا ایمان آورید؛ ایمان داشته باشید که او هست و اینکه او همۀ چیزها را آفریده است، هم در آسمان و هم در زمین؛ ایمان داشته باشید که او خِرَدمندی تمام و قدرت تمام دارد، هم در آسمان و هم در زمین؛ ایمان داشته باشید که آدمی همۀ چیزهایی که سَروَر می تواند درک کند را درک نمی کند.
۱۰ و دوباره، ایمان داشته باشید که شما باید از گناهانتان توبه کنید و آنها را تَرک کنید، و خودتان را در برابر خدا فروتن کنید؛ و با صداقت قلبی بخواهید که او شما را ببخشد؛ و اینک، اگر شما به همۀ این چیزها ایمان دارید دقّت کنید که آنها را انجام دهید.
۱۱ و دوباره من همان گونه که پیش از این گفته ام به شما می گویم، آنچنان که شما به شناخت شکوه خدا رسیده اید، یا اگر شما از نیکی او آگاه شده اید و از مهر او چِشیده اید، و آمرزشی از گناهانتان دریافت کرده اید که سبب چنین شادی بی اندازه بزرگی در روان هایتان می شود، حتّی این چنین من می خواهم که شما به یاد آورید، و عظمت خدا و هیچ بودن خودتان و نیکی و شکیبایی اش برای شما، آفریده های ناشایست را همواره به یاد بسپرید، و خودتان را فروتن کنید حتّی در اعماق فروتنی، نام سَروَر را روزانه خوانده، و در ایمان به آن که می آید، که از دهان فرشته گفته شد، با استواری بایستید.
۱۲ و بنگرید، من به شما می گویم که اگر شما این را انجام دهید همواره شادمانی خواهید کرد، و آکنده از مِهر خدا خواهید شد و همواره آمُرزشی از گناهانتان را بدست خواهید آورد؛ و شما در شناخت شکوه او که شما را آفرید، یا در دانش آنچه دادگرانه و راست است رشد خواهید کرد.
۱۳ و شما ذهن آسیب زدن به یکدیگر را نخواهید داشت بلکه ذهنِ با آرامش زندگی کردن را خواهید داشت، و به هر آدمی برپایۀ آنچه فراخور او است خواهید داد.
۱۴ و شما روا نخواهید داشت که فرزندان شما گرسنه یا برهنه باشند؛ نه روا خواهید داشت که آنها از قوانین خدا سرپیچی کنند و با یکدیگر جنگ و ستیز کنند، و اهریمن را خدمت کنند که استاد گناه است، یا که روح اهریمنی است که پدرانمان از آن سخن گفته اند، او یک دشمن بر همۀ پرهیزکاری بوده است.
۱۵ بلکه شما به آنها آموزش خواهید داد تا در راه های راستی و هوشیاری گام بردارند؛ شما به آنها آموزش خواهید داد تا به یکدیگر مهر ورزند و به یکدیگر خدمت کنند.
۱۶ و همچنین، شما خودتان به آنهایی که نیازمند یاری هستند یاری خواهید کرد؛ شما از دارایی خود به او که نیازمند است خواهید رساند؛ و شما روا نخواهید داشت که درخواست گدایی از شما بیهوده باشد و او را از خود برانید تا هلاک شود.
۱۷ شاید تو بگویی: آن مرد بدبختیش را خودش بر سر خود آورده است؛ بنابراین من دستم را نگه خواهم داشت، و نه به او از خوراکم خواهم داد نه به او سهمی از داراییم خواهم داد که او زجر نکشد، زیرا مجازات های او دادگرانه است —
۱۸ ولی من به تو می گویم، ای انسان، هر کسی که این را انجام دهد همان دلیل بزرگی برای توبه کردن دارد؛ و جز اینکه او از چیزی که انجام داده است توبه کند او برای همیشه هلاک می شود، و هیچ سهمی در ملکوتِ خدا ندارد.
۱۹ زیرا بنگرید، آیا ما همه گدا نیستیم؟ آیا همۀ ما به همان هستی، یعنی خدا، برای همۀ دارایی که داریم، برای هر دو خوراک و پوشاک، و برای طلا و برای نقره، و برای همۀ ثروت هایی که ما از هر گونه داریم وابسته نیستیم؟
۲۰ و بنگرید، حتّی در این زمان، شما در حال فرا خواندن نام او، و گدایی برای آمرزش گناهانتان بوده اید. و آیا او روا داشته است که شما به بیهودگی گدایی کرده باشید؟ نه؛ او روحش را بر شما برون ریخته است، و سبب شده است که دل هایتان آکنده از شادی شود و سبب شده است که شادیتان چنان بی اندازه بزرگ باشد که دهانتان بسته شود که نتوانید سخن گویید.
۲۱ و اینک، اگر خدا که شما را آفریده است، که برای زندگیتان و برای همۀ آنچه که دارید و هستید شما به او وابسته اید، با این باور که دریافت خواهید کرد با ایمان بخواهید، به شما هر چیزی را که راست باشد عطا می کند، آه آنگاه، چقدر شما می بایستی از دارایی که دارید به دیگری بدهید.
۲۲ و اگر شما مردی را که برای دارایی تان از شما درخواست می کند که هلاک نشود داوری کنید، و او را محکوم کنید، چقدر دادگرانه تر محکومیّت شما برای دریغ داشتن دارایی تان خواهد بود، که نه به شما بلکه به خدا تعلّق دارد، که زندگی شما نیز به او تعلّق دارد؛ و هنوز هم شما نه از او درخواست می کنید، نه از چیزی که انجام داده اید توبه می کنید.
۲۳ من به شما می گویم، وای بر آن انسان، زیرا داراییش با او از میان خواهد رفت؛ و اینک، من این امور را به آنهایی که در چیزهای در رابطه با این جهانِ ثروتمندند می گویم.
۲۴ و دوباره، من به بینوایان می گویم، شمایی که ندارید و هنوز هم به اندازۀ کافی دارید، که روز به روز باقی می مانید؛ من منظورم همۀ شمایی که گدایان را رد می کنید، برای اینکه ندارید؛ من می خواهم که شما در دل هایتان بگویید که: من نمی دهم برای اینکه ندارم، ولی اگر می داشتم می دادم.
۲۵ و اینک، اگر شما این را در دل هایتان بگویید بیگناه باقی می مانید وگرنه شما محکوم هستید؛ و محکومیّت شما دادگرانه است زیرا شما برای آنچه که دریافت نکرده اید آزمندید.
۲۶ و اینک، به خاطر این چیزهایی که من به شما گفته ام — یعنی، به خاطر روز به روز بدست آوردن آمرزش از گناهانتان، که شما در برابر خدا بیگناه گام بردارید — من می خواهم که شما از دارایی تان سهمی به بینوایان بدهید، هر آدمی برپایۀ آنچه که دارد، همچون خوراک دادن به گرسنگان، پوشاندن برهنگان، دیدار بیماران و، برپایۀ نیازهای آنها، هم روحی و هم جسمی، یاری رساندن به آنها.
۲۷ و ببینید که همۀ این چیزها با خردمندی و نظم انجام می شوند؛ زیرا نیازی نیست که آدمی تندتر از نیرویی که دارد بدود. و دوباره، این لازم است که او کوشا باشد، که از این راه بتواند پاداش را ببرد؛ بنابراین، همۀ چیزها باید در نظم انجام شوند.
۲۸ و من می خواهم که شما به یاد آورید که هر کسی در میان شما از همسایه اش قرض می گیرد می بایستی، همان گونه که او می پذیرد، آن چیزی را که قرض می گیرد بازگرداند، و گرنه تو گناه می کنی؛ و شاید تو سبب شوی که همسایه ات نیز گناه کند.
۲۹ و در پایان، من نمی توانم همۀ چیزهایی که شما با آن می توانید گناه کنید را برای شما بگویم؛ زیرا راه ها و وسیله های گوناگونی هستند، حتّی آنچنان زیاد که من نمی توانم آنها را بشمرم.
۳۰ ولی این اندازه من می توانم برای شما بگویم، که اگر شما مراقب خودتان، و اندیشه هایتان و سخنانتان و کردارتان، و پای بندی به فرمان های خدا، و ادامه دادن در ایمان به چیزی که دربارۀ آمدن سَروَر مان شنیده اید، حتّی تا پایان زندگیتان نباشید شما هلاک خواهید شد. و اینک، ای انسان، به یاد آور و هلاک نشو.

----------
/study/scriptures/bofm/mosiah/5
فصل ۵
مقدّسین از راه ایمان، پسران و دختران مسیح می شوند — آنگاه آنها بنام مسیح خوانده می شوند — بنیامینِ پادشاه آنها را به استواری و پابرجا بودن در کارهای نیک نصیحت می کند. نزدیک به ۱۲۴ پیش از میلاد.
۱ و اینک، چنین گذشت که هنگامی که بنیامینِ پادشاه بدین گونه با مردمش سخن گفت، به میان آنها فرستاد، خواستار شده بداند آیا مردمش به سخنانی که او بر آنها گفته بود ایمان آوردند.
۲ و آنها همه یکصدا فریاد برآوردند، گفتند: آری، ما به همۀ سخنانی که تو به ما گفته ای ایمان داریم؛ و همچنین، ما از درستی و راستی آنها، به سبب روح سَروَر قادر مُطلق که تغییر عظیمی را در ما، یا در دل های ما پدید آورده است، آگاهیم، که دیگر گرایشی نداریم تا کار پلید انجام دهیم بلکه گرایش داریم تا پیوسته کار نیک انجام دهیم.
۳ و ما، خودمان نیز از راه نیکی بیکران خدا و پدیدار شدن های روحش، دیدگاه های بزرگی از آنچه می آید داریم؛ و اگر لازم می بود ما می توانستیم در مورد همۀ چیزها نبوّت کنیم.
۴ و این ایمانی است که ما به چیزهایی داشته ایم که پادشاه ما به ما گفته است که ما را به این دانش بزرگ آورده است، که با آن با چنین شادی بی اندازه ای شادمانی می کنیم.
۵ و ما خواهان وارد شدن به پیمانی با خدایمان هستیم تا به خواستۀ او عمل کنیم و نسبت به فرمان های او، همۀ باقیماندۀ روزگارمان در همۀ چیزهایی که او به ما فرمان می دهد مُطیع باشیم که آن گونه که فرشته از آن گفته است یک عذاب پایان ناپذیر بر سر خود نیاوریم، که از جام غضب خدا ننوشیم.
۶ و اینک، اینها سخنانی هستند که بنیامینِ پادشاه از آنها خواستار شد؛ و بنابراین او به آنها گفت: شما سخنانی را گفته اید که من خواستار بودم؛ و پیمانی که شما بسته اید پیمانی پرهیزکارانه است.
۷ و اینک، به سبب پیمانی که بسته اید شما ای فرزندان مسیح، پسران او و دختران او خوانده خواهید شد؛ زیرا بنگرید، در این روز او شما را از نظر روحی زاده است؛ زیرا شما می گویید که دل هایتان از راه ایمان بنام او دگرگون شده است؛ بنابراین، شما از او زاده شده اید و پسران و دختران او شده اید.
۸ و زیر این عنوان شما آزاد شده اید و هیچ عنوان دیگری نیست که با آن شما بتوانید آزاد شوید. هیچ نام دیگری داده نشده است که از طریق آن رستگاری بیاید؛ بنابراین، من می خواهم که شما نام مسیح را بر خود گیرید، همۀ شمایی که به پیمانی با خدا وارد شده اید که تا پایان زندگیتان مُطیع باشید.
۹ و چنین خواهد گذشت که هر کسی که این را انجام دهد در دست راست خدا یافته خواهد شد، زیرا نامی که او با آن خوانده می شود را خواهد دانست؛ زیرا او با نام مسیح خوانده خواهد شد.
۱۰ و اینک چنین خواهد گذشت، که هر کسی که نام مسیح را بر خود نگیرد باید با نام دیگری خوانده شود؛ بنابراین، او خود را در دست چپ خدا می یابد.
۱۱ و من می خواهم که شما همچنین به یاد آورید، که این نامی است که من گفتم می بایستی به شما بدهم که هرگز جز از راه سرپیچی محو نمی شود؛ بنابراین، توجّه کنید که شما سرپیچی نکنید که آن نام از دل هایتان محو نشود.
۱۲ من به شما می گویم، من می خواهم که شما به یاد آورید تا آن نام را در دل هایتان همواره نوشته شده نگاه دارید که در دست چپ خدا یافته نشوید، بلکه صدایی که با آن خوانده خواهید شد و همچنین نامی که با آن او شما را خواهد خواند را بشنوید و بشناسید.
۱۳ زیرا چگونه یک آدم اربابی را می شناسد که به او خدمت نکرده است، و کسی است که با او بیگانه و از اندیشه ها و نیّت های دل او به دور است؟
۱۴ و دوباره، آیا یک نفر خری را که به همسایه اش تعلّق دارد می گیرد و آن را نگه می دارد؟ من به شما می گویم، نه؛ او حتّی روا نخواهد داشت که او در میان گلّه اش خوراک خورَد، بلکه او را دور خواهد راند و بیرون خواهد انداخت. من به شما می گویم که اگر شما نامی که با آن خوانده می شوید را نشناسید در میان شما هم چنین خواهد بود.
۱۵ بنابراین، من می خواهم که شما همواره با فراوانی در کارهای نیک استوار و پابرجا باشید که مسیح، سَروَر خدای قادر مُطلق شما را برای خود مُهر و موم کند که به بهشت بُرده شوید، که شما بتوانید رستگاری ابدی و زندگی جاویدان را از راه خردمندی و قدرت، و دادگری و رحمتِ کسی که همۀ چیزها را در آسمان و زمین آفریده، که خدای بالاتر از همه است را داشته باشید. آمین.

----------
/study/scriptures/bofm/mosiah/6
فصل ۶
بنیامینِ پادشاه نام های مردم را ثبت می کند و کشیشانی را برای آموزش آنها تعیین می کند — موصایا همچون پادشاهی پرهیزکار فرمانروایی می کند. نزدیک به ۱۲۴–۱۲۱ پیش از میلاد.
۱ و اینک، بنیامینِ پادشاه، پس از تمام شدن سخنرانیش به مردم پنداشت که لازم است او نام همۀ آنهایی که به پیمان با خدا وارد شده بودند تا فرمان هایش را نگاه دارند را ثبت کند.
۲ و چنین گذشت که هیچ فردی جز بچه های کوچک نبود که به پیمان وارد نشده و نام مسیح را بر خود نگرفته باشد.
۳ و دوباره، چنین گذشت که هنگامی که بنیامینِ پادشاه به همۀ این چیزها پایان داد، و پسرش موصایا را تخصیص داد تا فرمانروا و پادشاه بر مردمش باشد و به او همۀ مسئولیّت های پادشاهی را سپرد، و همچنین کشیشانی را برای آموزش به مردم تعیین کرد که از این راه آنها بتوانند فرمان های خدا را بشنوند و بدانند، و آنها را در به یادآوری سوگندی که آنها یاد کرده بودند برانگیزد، او جمعیّت را روانه کرد و آنها همگی برپایۀ خانواده هایشان به خانه های خودشان بازگشتند.
۴ و موصایا بجای پدرش آغاز به فرمانروایی نمود. و او در سن سی سالگی، نزدیک به چهارصد و هفتاد و شش سال، در مجموع از زمانی که لیحای اورشلیم را ترک کرد، شروع به فرمانروایی نمود.
۵ و بنیامینِ پادشاه سه سال دیگر زندگی کرد و مُرد.
۶ و چنین گذشت که موصایای پادشاه در راه های سَروَر گام برداشت و پای بند به داوری ها و اساس نامه های او بود، و فرمان های او را در همۀ امور هر آنچه به او فرمان می داد نگاه داشت.
۷ و موصایای پادشاه مردمش را واداشت که زمین را کِشت کنند. و او خودش نیز، زمین را کِشت می کرد که از این راه او سربار مردمش نشود، که او بتواند به آن روشی که پدرش در همۀ امور انجام داده بود عمل کند. و برای مدّت سه سال هیچ درگیری در میان مردمش نبود.

----------
/study/scriptures/bofm/mosiah/7
فصل ۷
عمون سرزمین لیحای-نیفای را می یابد، جایی که لیمحی پادشاه است — مردم لیمحی در بندگی لامانیان هستند — لیمحی تاریخچۀ آنها را بازگو می کند — یک پیامبر (ابینادی) گواهی داده بود که مسیح خدا و پدر همۀ چیزها است — کسانی که آلودگی می افشانند گردباد دِرو می کنند، و آنهایی که به سَروَر توکّل می کنند رهایی خواهند یافت. نزدیک به ۱۲۱ پیش از میلاد.
۱ و اینک، چنین گذشت که پس از اینکه موصایای پادشاه برای مدّت سه سال آرامش پیوسته ای داشت، خواستار شد تا دربارۀ مردمی که بالا رفتند تا در سرزمین لیحای-نیفای، یا در شهر لیحای- نیفای ساکن شوند بداند؛ زیرا مردمش از زمانی که سرزمین زراحملا را ترک کردند از آنها هیچ خبری نداشتند؛ بنابراین، آنها با سؤال های پیوستۀ خود او را خسته کردند.
۲ و چنین گذشت که موصایای پادشاه گذاشت که شانزده تن از مردان نیرومندشان بالا به سرزمین لیحای-نیفای بروند، تا دربارۀ برادرانشان جویا شوند.
۳ و چنین گذشت که فردایش آنها شروع به بالا رفتن نمودند، یکی بنام عمون که مردی نیرومند و توانا و یکی از نوادگان زراحملا بود را همراه خودشان داشتند؛ و او رهبر آنها نیز بود.
۴ و اینک، آنها راهی را که می بایستی در بیابان مسافرت می کردند تا بالا به سرزمین لیحای-نیفای بروند نمی شناختند؛ بنابراین آنها روزهای بسیاری در بیابان سرگردان بودند، حتّی چهل روز آنها سرگردان بودند.
۵ و پس از اینکه آنها چهل روز سرگردان بودند به تپه ای رسیدند که در شمال سرزمین شیلوم است، و آنجا آنها چادرهایشان را زدند.
۶ و عمون سه تا از برادرانش را برداشت، و نام آنها عمالقی هیلام و حِم بود، و آنها پایین بسوی سرزمین نیفای رفتند.
۷ و بنگرید، آنها به پادشاهِ مردمی که در سرزمین نیفای، و در سرزمین شیلوم بودند برخوردند؛ و آنها از سوی نگهبانان پادشاه محاصره و گرفته شدند، و در بند شدند و به زندان انداخته شدند.
۸ و چنین گذشت هنگامی که آنها برای دو روز در زندان بودند آنها دوباره به نزد پادشاه آورده شدند، و بندهایشان باز شدند؛ و آنها در برابر پادشاه ایستادند، و اجازه یافتند، یا به بیان بهتر فرمان داده شدند که به سؤال هایی که او از آنها می پرسد پاسخ دهند.
۹ و او به آنها گفت: بنگرید، من لیمحی هستم، پسر نوح که پسر زنیف بود که از سرزمین زراحملا بیرون آمد تا این سرزمین را که سرزمین پدرانشان بود به ارث بَرد، که با رأی مردم پادشاه شده بود.
۱۰ و اینک، من خواستارم بدانم به چه دلیلی شما چنین دلیرانه به نزدیکی دیوارهای شهر آمده اید، هنگامی که من، خودم، با نگهبانانم در بیرون دروازه بودم؟
۱۱ و اینک، به این دلیل من روا داشته ام که شما امان داده شوید که من از شما جویا شوم، و گرنه من واداشته بودم که نگهبانانم شما را بکشند. شما اجازه دارید سخن گویید.
۱۲ و اینک، هنگامی که عمون دید که او اجازۀ سخن گفتن دارد، پیش رفت و در برابر پادشاه خودش را خم کرد؛ و دوباره بلند شده گفت: ای پادشاه، من از خدا در این روز بسیار سپاسگزارم که هنوز زنده هستم، و به من اجازۀ سخن گفتن داده شده است؛ و من تلاش خواهم کرد تا با دلیری سخن گویم؛
۱۳ زیرا من مطمئن هستم که اگر مرا شناخته بودید روا نمی داشتید که این بندها بر من بسته شوند. زیرا من عمون هستم، و یکی از نوادگان زراحملا، و از سرزمین زراحملا بیرون آمده ام تا دربارۀ برادرانمان، کسانی را که زنیف از آن سرزمین بیرون آورد جویا شوم.
۱۴ و اینک، چنین گذشت که پس از اینکه لیمحی سخنان عمون را شنید بی اندازه خوشحال شد و گفت: اینک، من بدرستی می دانم که برادرانم که در سرزمین زراحملا بودند هنوز زنده هستند. و اینک، من شادمانی خواهم کرد؛ و فردا وا خواهم داشت که مردم من نیز شادمانی کنند.
۱۵ زیرا بنگرید، ما در بندگی لامانیان هستیم، و بر ما مالیاتی بسته اند که تحمّلش دشوار است. و اینک، بنگرید، برادرانمان ما را از بندگی یا از دست لامانیان رهایی خواهند داد، و ما بَردگان آنها خواهیم شد؛ زیرا بهتر این است که ما بَردگان نیفایان شویم تا اینکه به پادشاه لامانیان خراج دهیم.
۱۶ و اینک، لیمحی پادشاه به نگهبانانش فرمان داد که دیگر نه عمون نه برادرانش را ببندند، بلکه واداشت که آنها به تپه ای که در شمال شیلوم بود بروند و برادرانشان را به شهر بیاورند، که از این راه آنها بتوانند بخورند و بنوشند و از زحمت های سفرشان بیاسایند؛ زیرا آنها چیزهای بسیاری را تحمّل کرده بودند؛ آنها گرسنگی، تشنگی و خستگی را تحمّل کرده بودند.
۱۷ و اینک، چنین گذشت که فردایش لیمحیِ پادشاه بیانیه ای به میان مردمش فرستاد که از این راه آنها در معبد گرد هم آیند، تا سخنانی که او بر آنها خواهد گفت را بشنوند.
۱۸ و چنین گذشت که هنگامی که آنها گرد هم آمده بودند، او به این روش بر آنها سخن گفت، گفتا: ای شما، مردم من، سرتان را بالا بگیرید و آسوده باشید؛ زیرا بنگرید، آن زمان نزدیک است یا زیاد دور نیست، هنگامی که با وجود تلاش های بسیارمان که بیهوده بوده است دیگر مطیع دشمنانمان نباشیم؛ هنوز هم من امید دارم یک پیکار مؤثر باقیمانده است تا انجام شود.
۱۹ بنابراین، سرتان را بالا بگیرید و شادمانی کنید، و به خدا توکّل کنید، به خدایی که خدای ابراهیم و اسحاق و یعقوب بود؛ و نیز، خدایی که فرزندان اسرائیل را از سرزمین مصر بیرون آورد، و واداشت که آنها از میان دریای سرخ روی زمین خشک گام بردارند، و به آنها مَنا داد که آنها در بیابان هلاک نشوند؛ و چیزهای بسیار بیشتری او برای آنها انجام داد.
۲۰ و دوباره، همان خدا پدرانمان را از سرزمین اورشلیم بیرون آورده است، و این مردم را حتّی تاکنون نگهداری و حفظ کرده است؛ و بنگرید، این به سبب نابکاری ها و کارهای پلید ماست که او ما را به بندگی آورده است.
۲۱ و شما همه در این روز شاهد هستید که زنیف، که پادشاه بر این مردم شده بود، برای به ارث بردن سرزمین پدرانش بیش از اندازه پُر شور و شوق بوده، بنابراین فریب حیله گری و نیرنگ لامانِ پادشاه را خورده، کسی که پیمانی با زنیف پادشاه بسته، و مالکیّت بخشی از سرزمین، یعنی شهر لیحای-نیفای و شهر شیلوم و سرزمین دور و بر آن را به او واگذار کرد —
۲۲ و همۀ این را او تنها با هدف مطیع کردن یا به بندگی کشیدن این مردم انجام داد. و بنگرید، ما در این زمان به پادشاهِ لامانیان به اندازۀ نیمی از ذرّت و جو، و حتّی همۀ غلّه هایمان از هر گونه ای، و نیمی از افزایش گلّه ها و رمه هایمان خراج می دهیم؛ و حتّی نیمی از آنچه داریم یا در تصرّف داریم را پادشاه لامانیان از ما به زور می گیرد، وگرنه جانمان را می گیرد.
۲۳ و اینک، آیا تحمّل این دشوار نیست؟ و آیا این زجر ما بزرگ نیست؟ اینک بنگرید، ما چه دلیل بزرگی برای سوگواری داریم.
۲۴ آری، من به شما می گویم، دلیل هایی که ما برای سوگواری داریم زیاد هستند؛ زیرا بنگرید چه بسیار از برادرانمان کشته شده اند و خونشان بیهوده ریخته شده است، و همۀ اینها به سبب نابکاری.
۲۵ زیرا اگر این مردم به سرپیچی نیفتاده بودند، سَروَر روا نمی داشت که این پلیدی بزرگ بر آنها بیاید. ولی بنگرید، آنها سخنان او را بگوش دل نمی پذیرفتند؛ بلکه در میانشان درگیری برپا می شد، حتّی چنان زیاد که آنها در میان خود خون ریزی می کردند.
۲۶ و پیامبری از سَروَر را آنها کشته اند؛ آری، یک مرد برگزیدۀ خدا را که برای آنها از نابکاری و کارهای پلیدشان گفت، و از چیزهای بسیاری که می آیند، آری، حتّی از آمدن مسیح، نبوّت کرد.
۲۷ و چون او به آنها می گفت که مسیح خداست، پدرِ همۀ چیزها، و می گفت که او نگارۀ آدمی را بر خود خواهد گرفت، و نگاره ای خواهد بود از روی آدمی که در آغاز آفریده شد؛ یا به بیان دیگر، او گفت که آدم از روی نگارۀ خدا آفریده شد، و اینکه خدا پایین به میان فرزندان آدمی خواهد آمد، و گوشت و خون بر خود خواهد گرفت و بر روی زمین پیش خواهد رفت —
۲۸ و اینک، برای اینکه او این را گفت، آنها او را کشتند؛ و چیزهای بسیار بیشتری آنها انجام دادند که غضب خدا را بر آنها فرود آورد. بنابراین، چه کسی شگفت زده می شود که آنها در بندگی هستند، و اینکه آنها با رنج های دردناک ضربه خورده اند؟
۲۹ زیرا بنگرید، سَروَر گفته است: من به مردمم در روز سرپیچی شان یاری نخواهم کرد؛ بلکه راه های آنها را خواهم بست که کامروا نشوند؛ و کارهایشان همچون سنگ لغزشی در برابر آنها خواهد بود.
۳۰ و دوباره، او می گوید: اگر مردم من آلودگی بیافشانند کاهِ آن را در گردباد درو خواهند کرد؛ و پیامد آن زهر است.
۳۱ و دوباره او می گوید: اگر مردم من آلودگی بیافشانند آنها باد شرقی که نابودی بیدرنگ می آورد را درو خواهند کرد.
۳۲ و اینک، بنگرید، وعدۀ سَروَر برآورده شده است، و شما ضربه خورده و رنج کشیده اید.
۳۳ ولی اگر شما با نیّتِ کاملِ دل به سوی سَروَر روی آورید، و به او توکّل کنید و با همۀ کوشاییِ ذهن به او خدمت کنید، اگر شما این را انجام دهید، او، برپایۀ خواست و خوشنودی خودش شما را از بندگی رهایی خواهد داد.

----------
/study/scriptures/bofm/mosiah/8
فصل ۸
عمون به مردم لیمحی آموزش می دهد — او از بیست و چهار ورقۀ یارِدیان آگاه می شود — نگاشته های باستانی می توانند به وسیلۀ رائیان ترجمه شوند — هیچ هدیه ای بزرگتر از رائی بودن نیست. نزدیک به ۱۲۱ پیش از میلاد.
۱ و چنین گذشت که پس از اینکه لیمحی به سخن گفتن به مردمش پایان داد، زیرا او چیزهای بسیاری بر آنها گفت و تنها چند تایی از آنها را من در این کتاب نوشته ام، او برای مردمش دربارۀ برادرانشان که در سرزمین زراحملا بودند همۀ چیزها را گفت.
۲ و او واداشت که عمون در برابر آن جمعیّت بایستد، و همۀ آنچه که رخ داده بود، از زمانی که زنیف از سرزمین بیرون رفت تا زمانی که خود او از سرزمین بیرون آمد را برای آنها شرح دهد.
۳ و او برای آنها آخرین سخنانی که بنیامینِ پادشاه به آنها آموزش داده بود را نیز شرح داد، و آنها را برای مردم لیمحی پادشاه توضیح داد تا که آنها بتوانند همۀ سخنانی را که او گفته بود بفهمند.
۴ و چنین گذشت که پس از اینکه او همۀ اینها را انجام داد، لیمحیِ پادشاه گذاشت تا آن جمعیّت بروند، و واداشت که آنها هر کدام به خانۀ خویش بازگردند.
۵ و چنین گذشت که او واداشت ورقه هایی که نگاشته ای از مردمش را دربر داشت، از زمانی که آنها سرزمین زراحملا را ترک کردند، به نزد عمون آورده شوند تا او آنها را بخواند.
۶ اینک، همین که عمون نگاشته ها را خواند، پادشاه از او جویا شد تا بداند آیا او می تواند زبان ها را ترجمه کند، و عمون به او گفت که نمی تواند.
۷ و پادشاه به او گفت: برای رنج های مردمم غمگین بوده، من واداشتم که چهل و سه تن از مردمم مسافرتی در بیابان کنند، که از این راه آنها بتوانند سرزمین زراحملا را پیدا کنند که ما بتوانیم از برادرانمان درخواست کنیم تا ما را از بندگی رهایی دهند.
۸ و آنها برای مدّت چندین روز در بیابان گم شدند، با این حال کوشا بوده ولی سرزمین زراحملا را نیافتند بلکه به این سرزمین بازگشتند، در سرزمینی در میان آبهای عمیق مسافرت کرده، سرزمینی را کشف کرده که با استخوان های آدمیان و جانوران و همچنین با همه گونه ویرانه های ساختمان ها پوشیده شده بود، و سرزمینی را کشف کردند که از مردمی که به اندازۀ تعداد سپاهیان اسرائیل بودند پُر شده بود.
۹ و به عنوان گواهی که چیزهایی که آنها گفته بودند راست است آنها بیست و چهار ورقه ای که آکنده از کنده کاری ها هستند را آورده اند، و آنها از طلای خالص هستند.
۱۰ و بنگرید، همچنین، آنها جوشن هایی آورده اند که بزرگ و کاملاً سالم هستند و آنها از برنج و مس هستند.
۱۱ و دوباره، آنها شمشیرهایی آورده اند، دسته های آنها از میان رفته و تیغه های آنها زنگ زده؛ و هیچ کسی در این سرزمین نیست که قادر باشد زبان یا کنده کاری هایی که روی این ورقه ها هستند را ترجمه کند. از این رو من به تو گفتم: آیا تو می توانی ترجمه کنی؟
۱۲ و من دوباره به تو می گویم: آیا تو هیچ کسی را می شناسی که بتواند ترجمه کند؟ زیرا من خواستارم که این نگاشته ها به زبان ما ترجمه شوند؛ زیرا، شاید، آنها دانشی از بازماندگان مردمی که نابود شده اند، از آنجایی که این نگاشته ها آمدند را به ما بدهند؛ یا، شاید آنها دانشی از خود این مردمی که نابود شده اند را به ما بدهند؛ و من خواستارم تا سبب نابودیشان را بدانم.
۱۳ اینک عمون به او گفت: من می توانم برای تو، ای پادشاه، همانا از مردی بگویم که می تواند این نگاشته ها را ترجمه کند؛ زیرا او چیزهایی با خود دارد که به آنها می تواند نگاه کند و همۀ نگاشته هایی که از زمان باستان هستند را ترجمه کند؛ و این هدیه ای از خداست. و آن چیزها ترجمه گر خوانده می شوند، و هیچ آدمی نمی تواند در آنها نگاه کند جز اینکه به او فرمان داده شود، مبادا او به دنبال چیزی باشد که نمی بایستی و هلاک شود. و هر کسی که به او فرمان داده شود تا در آنها نگاه کند، همان رائی خوانده می شود.
۱۴ و بنگرید، پادشاهِ مردمی که در سرزمین زراحملا هستند مردی است که به او فرمان داده شده است تا این چیزها را انجام دهد، و کسی است که این هدیۀ والا را از خدا دارد.
۱۵ و پادشاه گفت که یک رائی از یک پیامبر بزرگتر است.
۱۶ و عمون گفت که یک رائی، یک دریافت کنندۀ مکاشفه و همچنین یک پیامبر است؛ و هدیه ای که بزرگتر از آن را هیچ آدمی نمی تواند داشته باشد مگر اینکه او قدرت خدا را دارا باشد، که هیچ آدمی نمی تواند؛ با این حال یک آدم می تواند قدرتی بزرگ از سوی خدا دریافت کند.
۱۷ ولی یک رائی می تواند از چیزهای گذشته و نیز از چیزهایی که می آیند آگاه شود، و بدست آنها همۀ چیزها آشکار خواهند شد، یا به بیان بهتر، چیزهای مخفی آشکار می شوند و چیزهای پنهان شده روشن خواهند شد، و چیزهایی بدست آنها آشکار خواهند شد که شناخته شده نیستند، و نیز چیزهایی بدست آنها آشکار خواهند شد که از راه دیگری نمی توانستند شناخته شوند.
۱۸ بدین گونه خدا ابزاری فراهم کرده است که آدمی، از راه ایمان بتواند معجزه های عظیمی انجام دهد؛ بنابراین او برای همنوعان خود بسیار سودمند می شود.
۱۹ و اینک، هنگامی که عمون به گفتن این سخنان پایان داد پادشاه بی اندازه شادمانی کرد؛ و از خدا سپاسگزاری کرد، گفتا: بدون شک رازی بزرگ در درون این ورقه ها گنجانده شده است، و این ترجمه گرها بدون شک با هدفِ آشکار نمودن همۀ چنین رازهایی به فرزندان آدمی آماده شده اند.
۲۰ آه چه شگفت انگیزند کارهای سَروَر، و چه طولانی او این مردم را تحمّل می کند؛ آری، و چه کور و نفوذناپذیر است فهم فرزندان آدمی؛ زیرا آنها نه به دنبال خردمندی خواهند بود نه خواستارند که آن بر آنها فرمانروایی کند.
۲۱ آری، آنها همچون گلّه ای وحشی هستند که از شبان می گریزند و پراکنده می شوند و رانده می شوند، و بدست جانوران جنگل بلعیده می شوند.

----------
/study/scriptures/bofm/mosiah/9
نگاشتۀ زنیف — سرگذشت مردم او، از زمانی که آنها سرزمین زراحملا را ترک کردند تا زمانی که آنها از دست لامانیان رهایی یافتند.
دربرگیرندۀ فصل های ۹ تا ۲۲.
فصل ۹
زنیف گروهی از زراحملا را هدایت می کند تا سرزمین لیحای-نیفای را تصرّف کنند — پادشاه لامانیان می گذارد تا آنها سرزمین را به ارث برند — بین لامانیان و مردم زنیف جنگ است. نزدیک به ۲۰۰–۱۸۷ پیش از میلاد.
۱ من، زنیف، همۀ زبان نیفایان را آموزش دیده و شناختی از سرزمین نیفای، یا نخستین سرزمین میراثی پدرانمان داشته، و به عنوان جاسوسی به میان لامانیان فرستاده شده که بتوانم دربارۀ نیروهای آنها جاسوسی کنم، که لشکر ما بتواند بر سر آنها بیاید و آنها را نابود کند — ولی هنگامی که من در میان آنها آنچه که نیک بود را دیدم، خواستار شدم که آنها نابود نشوند.
۲ بنابراین، من با برادرانم در بیابان بحث کردم، زیرا من می خواستم که فرمانروای ما با آنها پیمان نامه ای ببندد؛ ولی او مردی خشن و تشنه به خون بوده، فرمان داد که من کشته شوم؛ ولی من با ریختن خون های بسیاری نجات یافتم؛ زیرا پدر علیه پدر و برادر علیه برادر جنگید، تا اینکه تعداد زیادی از لشکر ما در بیابان نابود شدند؛ و ما، آنهایی از ما که امان یافتند به سرزمین زراحملا بازگشتند تا آن داستان را برای همسران و فرزندانشان تعریف کنند.
۳ و هنوز هم، من بیش از اندازه از به ارث بردن سرزمین پدرانمان پُر شور و شوق بوده، همۀ کسانی که خواستار بودند تا بالا رفته تا سرزمین را تصرف کنند را گرد آوردم، و دوباره سفرمان را در بیابان آغاز کردیم تا بسوی آن سرزمین برویم؛ ولی ما با قحطی و رنج های دردناک ضربه خوردیم؛ زیرا ما در به یادآوردن خدایمان سَروَر کُند بودیم.
۴ با این وجود، پس از چندین روز سرگردانی در بیابان، ما در جایی که برادرانمان کشته شده بودند، که نزدیک به سرزمین پدرانمان بود، چادرهایمان را زدیم.
۵ و چنین گذشت که من دوباره با چهار تن از مردانم به شهر به نزد پادشاه رفتم که از نگرش پادشاه آگاه شوم، و اینکه بدانم آیا می توانم با مردمم بروم و سرزمین را در آرامش تصرّف کنم.
۶ و من به نزد پادشاه رفتم، و او با من پیمان بست که من سرزمین لیحای-نیفای و سرزمین شیلوم را تصرّف کنم.
۷ و او همچنین فرمان داد که مردمش آن سرزمین را ترک کنند، و من و مردمم به آن سرزمین رفتیم که بتوانیم آن را تصرّف کنیم.
۸ و ما شروع به ساختن ساختمان ها و بازسازی دیوارهای شهر، آری، یعنی دیوارهای شهر لیحای-نیفای و شهر شیلوم نمودیم.
۹ و ما شروع به کِشت زمین نمودیم، آری، حتّی با همه گونه دانه ها، با دانه های ذرّت و گندم و جو، و با نعاس و با شعوم، و با دانه های همه گونه میوه ها؛ و ما شروع به افزایش یافتن و کامروا شدن در آن سرزمین نمودیم.
۱۰ اینک این حیله گری و نیرنگ لامانِ پادشاه بود، که سرزمین را واگذارد تا ما آن را تصرّف کنیم، که مردمم را به بندگی آورَد.
۱۱ بنابراین چنین گذشت، که پس از اینکه ما در آن سرزمین برای مدّت دوازده سال ساکن شده بودیم لامان پادشاه شروع به نگران شدن کرد، مبادا از راهی مردمم در سرزمین نیرومند شوند و اینکه آنها نتوانند بر آنان پیروز شوند و آنان را به بندگی درآورند.
۱۲ اینک آنها مردمی تنبل و بُت پرست بودند؛ بنابراین آنها خواستار بودند تا ما را به بندگی درآورند، که آنها بتوانند از زحمت های دست های ما شکم خودشان را پُر کنند؛ آری، که آنها بتوانند خودشان را با گلّه های کشتزارهای ما سیر کنند.
۱۳ بنابراین چنین گذشت که لامان پادشاه شروع به برانگیختن مردمش نمود که آنها با مردم من درگیر شوند؛ بنابراین جنگ ها و درگیری هایی در آن سرزمین آغاز شد.
۱۴ زیرا، در سیزدهمین سال فرمانروایی من در سرزمین نیفای، دور در جنوب سرزمین شیلوم، هنگامی که مردم من گلّه هایشان را آب و خوراک می دادند و زمین هایشان را کِشت می کردند، سپاه بیشماری از لامانیان بر آنها آمدند و شروع به کُشتار آنها و گرفتن گلّه های آنها و ذرّت کشتزارهای آنها نمودند.
۱۵ آری، و چنین گذشت که آنها، همۀ آنهایی که گرفتار نشده بودند، حتّی تا درون شهر نیفای گریختند، و از من درخواست حفاظت کردند.
۱۶ و چنین گذشت که من آنها را با تیر و کمان، با شمشیر و دِشنه، و با گُرز و قلاب سنگ، و با همه گونه سلاح هایی که می توانستیم بسازیم مسلّح کردم، و من و مردمم پیش رفتیم تا علیه لامانیان نبرد کنیم.
۱۷ آری، با نیروی سَروَر ما پیش رفتیم تا علیه لامانیان نبرد کنیم؛ زیرا من و مردمم توانمندانه بسوی سَروَر زاری کردیم که او ما را از دست دشمنانمان رهایی دهد؛ زیرا ما به یاد آوریِ رهایی پدرانمان بیدار شده بودیم.
۱۸ و خدا زاری های ما را شنید و نیایش های ما را پاسخ داد؛ و ما با توان او پیش رفتیم؛ آری، ما علیه لامانیان پیش رفتیم و در یک روز و یک شب ما سه هزار و چهل و سه تن را کشتیم؛ ما آنها را کشتیم حتّی تا زمانی که آنها را از سرزمین خودمان بیرون راندیم.
۱۹ و من، خودم، با دست های خودم، در دفن کردن مردگانشان کمک کردم. و بنگرید، در اندوه و عزاداری بزرگ ما، دویست و هفتاد و نه تن از برادران ما کشته شده بودند.

----------
/study/scriptures/bofm/mosiah/10
فصل ۱۰
لامان پادشاه می میرد — مردم او وحشی و تُندخو هستند و به سُنّت های نادرست ایمان دارند — زنیف و مردمش بر آنها چیره می شوند. نزدیک به ۱۸۷–۱۶۰ پیش از میلاد.
۱ و چنین گذشت که ما دوباره شروع به برپایی پادشاهی نمودیم و دوباره شروع نمودیم تا در آرامش سرزمین را تصرّف کنیم. و من واداشتم که سلاح های جنگی از هر گونه ساخته شوند، که از این راه من بتوانم برای زمانی که لامانیان دوباره بالا آمده تا علیه مردم من بجنگند سلاح هایی برای مردمم داشته باشم.
۲ و من نگهبانانی در دور و بر سرزمین قرار دادم که لامانیان نتوانند دوباره بی خبر علیه ما بیایند و ما را نابود کنند؛ و بدین گونه من مردمم و گلّه هایم را نگهبانی کردم، و آنها را از افتادن به دست دشمنانمان نگه داشتم.
۳ و چنین گذشت که ما سرزمین پدرانمان را برای سال های بسیار به ارث بردیم، آری، برای مدّت بیست و دو سال.
۴ و من واداشتم که مردان زمین را کِشت کنند، و همه گونه غلّه و همه گونه میوه از هر گونه ای پیش آورند.
۵ و من واداشتم که زنان ریسندگی کنند، و زحمت بکشند و کار کنند، و همه گونه کتان اعلا، آری، و پارچه از هر گونه درست کنند که ما بتوانیم برهنگی خود را بپوشانیم؛ و بدین گونه ما در سرزمین کامروا شدیم — بدین گونه ما برای مدّت بیست و دو سال آرامش پیوسته ای در سرزمین داشتیم.
۶ و چنین گذشت که لامان پادشاه مُرد، و پسرش بجای او شروع به فرمانروایی نمود. و او شروع نمود تا مردمش را در شورش علیه مردم من برانگیزد؛ بنابراین آنها شروع نمودند تا برای جنگ آماده شوند و بالا بیایند تا علیه مردم من نبرد کنند.
۷ ولی من جاسوسانم را به دور و بر سرزمین شملون فرستاده بودم، که بتوانم آماده سازی های آنها را دریابم، که بتوانم در برابر آنها دفاع کنم، که آنها نتوانند بر مردم من بیایند و آنها را نابود کنند.
۸ و چنین گذشت که آنها بالا بر شمال سرزمین شیلوم آمدند، با سپاهیان بیشمارشان، مردان مسلح شده با تیر و کمان، و با شمشیر و دِشنه، و با سنگ و قلاب سنگ؛ و آنها سرهای تراشیده داشتند و برهنه بودند؛ و آنها به دور کمرشان کمربند چرمی بسته بودند.
۹ و چنین گذشت که من واداشتم که همۀ زنان و بچه های مردمم در بیابان پنهان شوند؛ و من همچنین واداشتم که همۀ پیرمردانم که می توانستند سلاح برگیرند، و همچنین همۀ مردان جوانم که قادر بودند سلاح برگیرند گرد هم آیند تا علیه لامانیان به نبرد بروند؛ و من آنها را، هر مردی را برپایۀ سنش در رده هایشان جای دادم.
۱۰ و چنین گذشت که ما بالا رفتیم تا علیه لامانیان نبرد کنیم؛ و من، حتّی من، در سن پیری بالا رفتم تا علیه لامانیان نبرد کنم. و چنین گذشت که ما با نیروی سَروَر بالا رفتیم تا نبرد کنیم.
۱۱ اینک، لامانیان نه دربارۀ سَروَر، نه دربارۀ نیروی سَروَر هیچ نمی دانستند، از این رو آنها به نیروی خودشان وابسته بودند. با این حال آنها، نسبت به نیروی آدمی، مردمی نیرومند بودند.
۱۲ آنها مردمی وحشی و تُندخو و تشنه به خون بودند، به سُنّت پدرانشان ایمان داشته، که این است — ایمان داشتند که آنها به سبب نابکاری های پدرانشان از سرزمین اورشلیم بیرون رانده شده بودند، و اینکه آنها در بیابان از دست برادرانشان ستم دیده بودند، و آنها هنگام عبور از دریا نیز ستم دیده بودند.
۱۳ و دوباره، اینکه آنها در حالیکه در سرزمین میراثی نخستین خود، پس از اینکه آنها از دریا گذشته بودند، ستم دیده بودند، و همۀ اینها برای این بود که نیفای در نگاه داری فرمان های سَروَر با ایمان تر بود — بنابراین او مورد لطف سَروَر بود، زیرا سَروَر نیایش های او را می شنید و آنها را پاسخ می داد، و او رهبری سفر آنها را در بیابان به دست گرفت.
۱۴ و برادرانش از او خشمگین بودند برای اینکه آنها کارهای سَروَر را نمی فهمیدند؛ آنها بر روی آبها نیز از او خشمگین بودند برای اینکه آنها دل هایشان را علیه سَروَر سخت کردند.
۱۵ و دوباره، آنها از او خشمگین بودند هنگامی که آنها به سرزمین موعود وارد شدند، برای اینکه آنها گفتند که او فرمانروایی مردم را از دست آنها گرفته است؛ و آنها برآن شدند تا او را بکشند.
۱۶ و دوباره، آنها از او خشمگین بودند برای اینکه او آنچنان که سَروَر به او فرمان داده بود راهی بیابان شد و نگاشته هایی که بر ورقه های برنجی کنده کاری شده بودند را برداشت، زیرا آنها می گفتند که او به آنها دستبرد زده است.
۱۷ و بدین گونه آنها به فرزندانشان آموزش داده اند که از آنان بیزار باشند و اینکه آنان را بکشند، و اینکه به آنان دستبرد زنند و چپاول کنند، و هرآنچه می توانند بکنند تا آنان را نابود کنند؛ از این رو آنها یک بیزاری ابدی از فرزندان نیفای دارند.
۱۸ به همین سبب لامان پادشاه، با حیله گریَش و با نیرنگ دروغینش، و با وعده های دلنشینش مرا فریب داد که من این مردمم را بالا به این سرزمین آورده ام که آنها بتوانند آنان را نابود کنند؛ آری، و ما در این سرزمین این سال های بسیار را رنج کشیده ایم.
۱۹ و اینک من، زنیف، پس از اینکه همۀ این چیزها را دربارۀ لامانیان برای مردمم گفته، آنها را برانگیختم تا به سَروَر توکّل کرده، با توانشان به نبرد بروند؛ بنابراین ما با آنها رو در رو درگیر شدیم.
۲۰ و چنین گذشت که ما آنها را دوباره از سرزمینمان بیرون راندیم؛ و ما آنها را در کشتاری عظیم کشتیم، حتّی چنان زیاد که ما آنها را نشمردیم.
۲۱ و چنین گذشت که ما دوباره به سرزمین خودمان باز گشتیم، و مردمم دوباره شروع نمودند به نگهداری از گلّه هایشان و به کِشت زمین هایشان.
۲۲ و اینک من، پیر شده، پادشاهی را بر یکی از پسرانم واگذار کردم؛ بنابراین، بیشتر نمی گویم. و باشد که سَروَر مردم مرا برکت دهد. آمین.

----------
/study/scriptures/bofm/mosiah/11
فصل ۱۱
نوح پادشاه با نابکاری فرمانروایی می کند. او با همسران و کنیزانش خوشگذرانی می کند — ابینادی نبوّت می کند که مردم به بندگی گرفته خواهند شد — نوح پادشاه به دنبالِ گرفتن جان او است. نزدیک به ۱۶۰–۱۵۰ پیش از میلاد.
۱ و اینک چنین گذشت که زنیف پادشاهی را به نوح، یکی از پسرانش واگذار کرد؛ بنابراین نوح بجای او شروع به فرمانروایی نمود؛ و او در راه های پدرش گام برنداشت.
۲ زیرا بنگرید، او فرمان های خدا را نگاه نداشت، بلکه بنا به خواسته های دل خودش گام برداشت. و او همسران و کنیزان بسیاری داشت. و او سبب شد تا مردمش گناه کنند، و آنچه که در دید سَروَر پلید بود انجام دهند. آری، و آنها روسپی گری و همه گونه نابکاری انجام می دادند.
۳ و او یک مالیات یک پنجم بر همۀ دارایی مردم نهاد، یک پنجم از طلای آنها و نقرۀ آنها، و یک پنجم از زیف آنها و از مس آنها، و از برنج و آهن آنها؛ و یک پنجم از پرواری های آنها؛ و نیز یک پنجم از همۀ غلّۀ آنها.
۴ و همۀ اینها را او برای تأمین خودش و همسرانش و کنیزانش می گرفت؛ و همچنین برای کشیشانش و همسران آنها و کنیزان آنها؛ بدین گونه او امور پادشاهی را دگرگون کرده بود.
۵ زیرا او همۀ کشیشانی که بدست پدرش تخصیص شده بودند را کنار گذاشت و بجای آنها کسان دیگری را تخصیص داد، آنهایی که غرق در غرور دل هایشان بودند.
۶ آری، و بدین گونه با مالیات هایی که نوح پادشاه بر مردمش نهاده بود، آنها در تنبلی شان و بت پرستی شان، و در روسپی گری شان تأمین می شدند؛ بدین گونه مردم بی اندازه زحمت می کشیدند تا نابکاری را تأمین کنند.
۷ آری، و آنها بت پرست نیز شدند، برای اینکه آنها فریب سخنان بیهوده و چاپلوسانۀ پادشاه و کشیشان را خورده بودند؛ زیرا آنها چیزهای چاپلوسانه ای به آنان می گفتند.
۸ و چنین گذشت که نوح پادشاه ساختمان های زیبا و وسیع بسیاری ساخت؛ و آنها را با ظریف کاری با چوب، و همه گونه چیزهای گرانبها، از طلا و از نقره، و از آهن و از برنج، و از زیف و از مس آراست.
۹ و او برای خود نیز کاخی وسیع، و در میان آن تختی ساخت که همۀ آن از چوب ناب بود و با طلا و نقره و با چیزهای گرانبها آراسته شده بود.
۱۰ و او همچنین واداشت که کارگرانش همه گونه ظریف کاری از چوب عالی، و از مس و از برنج، در دیوارهای معبد بکار برند.
۱۱ و کرسی هایی که برای کشیشان اعظم قرار داده شده بودند، که بالاتر از کرسی های دیگر بودند را او با طلای خالص آراست؛ و او واداشت تا پیشخوانی در برابر آنها ساخته شود که آنها بتوانند در حالیکه سخنان دروغ و بیهوده به مردم او می گویند بدن ها و بازوانشان را بر آن تکیه دهند.
۱۲ و چنین گذشت که او نزدیک معبد برجی ساخت؛ آری، یک برج بلند، حتّی چنان بلند که او می توانست در بالای آن بایستد و به سرزمین شیلوم و نیز سرزمین شملون که بدست لامانیان تصرّف شده بودند نظر افکند؛ و او حتّی می توانست همۀ سرزمین دور و بر را ببیند.
۱۳ و چنین گذشت که او واداشت تا ساختمان های بسیاری در سرزمین شیلوم ساخته شوند؛ و او واداشت تا برجی بزرگ روی تپه ای در شمال سرزمین شیلوم، که برای فرزندان نیفای پناهی بود در زمانی که آنها از آن سرزمین گریختند، ساخته شود؛ و بدین گونه او با ثروتی که از مالیات بر مردمش بدست می آورد این کار را کرد.
۱۴ و چنین گذشت که او دلش را بر ثروتش قرار داد و زمانش را در خوشگذرانی با همسرانش و کنیزانش سپری می کرد؛ و همین گونه نیز کشیشانش زمان خود را با بدکاره ها سپری می کردند.
۱۵ و چنین گذشت که او تاکستان هایی در دور و بر سرزمین کاشت؛ و او حوضچه هایی ساخت و شراب فراوانی درست کرد؛ و بنابراین او و همچنین مردم او شراب خوار شدند.
۱۶ و چنین گذشت که لامانیان شروع نمودند به بر سر آمدن بر مردم او، بر تعداد کم آنها و کشتن آنها در کشتزارهایشان و در حالیکه آنها از گلّه هایشان نگهداری می کردند.
۱۷ و نوح پادشاه نگهبانانی به دور و بر فرستاد تا آنها را دور نگه دارند؛ ولی او به اندازۀ کافی نفرستاد و لامانیان بر سر آنها آمدند و آنها را کشتند، و بسیاری از گلّه های آنها را از سرزمین بیرون راندند؛ بدین گونه لامانیان شروع به نابودی آنها نمودند و بیزاری شان را بر آنها بکار بردند.
۱۸ و چنین گذشت که نوح پادشاه لشکریانش را علیه آنان فرستاد، و آنان پس رانده شدند یا آنان را برای مدّتی پس راندند؛ بنابراین آنها در تاراج خود شادی کنان بازگشتند.
۱۹ و اینک، به سبب این پیروزی بزرگ آنها غرق در غرور دل هایشان شدند؛ آنها به نیروی خودشان می بالیدند، با گفتن اینکه پنجاه تای آنها می توانند علیه هزاران لامانی بایستند؛ و بدین گونه آنها به خود بالیدند، و در خون و ریختن خون برادرانشان دلشاد می شدند، و این به سبب نابکاری پادشاه و کشیشان آنها بود.
۲۰ و چنین گذشت که مردی در میان آنها بود که نامش ابینادی بود؛ و او به میان آنها پیش رفت و شروع به نبوّت کرد، گفتا: بنگرید، بدین گونه سَروَر می گوید و بدین گونه او مرا فرمان داده است، گفتا، پیش برو و به این مردم بگو، بدین گونه سَروَر می گوید — وای بر این مردم، زیرا من کارهای پلید آنها و نابکاری های آنها و روسپی گری آنها را دیده ام؛ و جز اینکه آنها توبه کنند من در خشم خود با آنها برخورد خواهم کرد.
۲۱ و جز اینکه آنها توبه کنند و به سَروَر خدایشان روی آورند، بنگرید، من آنها را به دست دشمنانشان خواهم سپرد؛ آری، و آنها به بندگی آورده خواهند شد؛ و آنها از دست دشمنانشان رنج خواهند کشید.
۲۲ و چنین خواهد گذشت که آنها خواهند دانست که من سَروَر خدایشان هستم، و در برخورد با نابکاری های مردمم خدایی غیور هستم.
۲۳ و چنین خواهد گذشت که جز اینکه این مردم توبه کنند و به سَروَر خدایشان روی آورند، آنها به بندگی آورده خواهند شد؛ و هیچ کسی، جز سَروَر خدای قادر متعال، آنها را رهایی نخواهد داد.
۲۴ آری، و چنین خواهد گذشت که هنگامی که آنها به سوی من زاری کنند من در شنیدن زاری آنها کُند خواهم بود؛ آری، و من روا خواهم داشت که آنها از دشمنانشان ضربه خورند.
۲۵ و جز اینکه آنها در کرباس و خاکستر توبه کنند و توانمندانه به سَروَر خدایشان زاری کنند، من نه نیایش های آنها را خواهم شنید نه آنها را از رنج هایشان رهایی خواهم داد؛ و بدین گونه سَروَر می گوید، و بدین گونه او مرا فرمان داده است.
۲۶ اینک چنین گذشت که هنگامی که ابینادی این سخنان را بر آنها گفت آنها از او خشمگین شدند و برآن شدند تا جانش را بگیرند؛ ولی سَروَر او را از دست آنها رهایی داد.
۲۷ اینک هنگامی که نوح پادشاه سخنانی که ابینادی به مردم گفته بود را شنید، او نیز خشمگین شد؛ و گفت: ابینادی کیست، که من و مردمم از سوی او داوری شویم، یا سَروَر کیست، که چنین رنج بزرگی را بر مردم من بیاورد؟
۲۸ من به شما فرمان می دهم تا ابینادی را به اینجا آورید، که او را بکشم، زیرا او این چیزها را گفته است تا مردمم را در خشم گرفتن بر یکدیگر برانگیزاند و درگیری هایی در میان مردم من بِپا کند؛ بنابراین من او را خواهم کشت.
۲۹ اینک چشم های مردم کور بود؛ بنابراین آنها دل هایشان را علیه سخنان ابینادی سخت کردند و از آن زمان به بعد برآن شدند تا او را بگیرند. و نوح پادشاه دلش را علیه سخن سَروَر سخت کرد و از کارهای پلیدش توبه نکرد.

----------
/study/scriptures/bofm/mosiah/12
فصل ۱۲
ابینادی برای نبوّت کردنِ از نابودی مردم و مرگ نوح پادشاه به زندان می افتد — کشیشان دروغین نوشته های مقدّس را نقل می کنند و وانمود به نگاه داری قانون موسی می کنند — ابینادی شروع به آموزش ده فرمان به آنها می کند. نزدیک به ۱۴۸ پیش از میلاد.
۱ و چنین گذشت که پس از مدّت دو سال ابینادی با ظاهری ناشناس به میان آنها آمد که او را نشناختند، و او شروع به نبوّت کردن در میان آنها نموده گفتا: بدین گونه سَروَر مرا فرمان داده است، گفتا — ابینادی، برو و بر این مردم نبوّت کن، زیرا آنها دل هایشان را علیه سخنان من سخت کرده اند؛ آنها از کارهای پلیدشان توبه نکرده اند؛ بنابراین، من در خشمم با آنها برخورد خواهم کرد، آری، در خشم شدیدم من در نابکاری هایشان و کارهای پلیدشان با آنها برخورد خواهم کرد.
۲ آری، وای بر این نسل! و سَروَر به من گفت: دست خودت را دراز کن و نبوّت کن، بگو: این گونه سَروَر می گوید، چنین خواهد گذشت که این نسل، به سبب نابکاری هایشان، به بندگی در آورده خواهند شد، بر گونۀ آنها زده خواهد شد؛ آری، و بدست آدمیان رانده و کشته خواهند شد؛ و کرکس های هوا و سگ ها، آری، و جانوران وحشی گوشتشان را خواهند بلعید.
۳ و چنین خواهد گذشت که زندگی نوح پادشاه حتّی همچون تنپوشی در یک کورۀ داغ ارزش خواهد داشت؛ زیرا او خواهد دانست که من سَروَر هستم.
۴ و چنین خواهد گذشت که من این مردمم را با رنج های شدید خواهم زد، آری، با قحطی و با بلا؛ و من سبب خواهم شد که آنها تمام روز شیوَن کنند.
۵ آری، و من وا خواهم داشت که بارهای سنگین بر پشتشان بسته شود؛ و آنها مانند یک خر زبان بسته به پیش رانده شوند.
۶ و چنین خواهد گذشت که من میان آنها تگرگ خواهم فرستاد و آن آنها را درهم خواهد کوبید؛ و آنها با باد شرقی نیز زده خواهند شد؛ و حشرات نیز زمین آنها را آفَت خواهند زد و غلۀ آنها را خواهند بلعید.
۷ و آنها با یک بلای بزرگ زده خواهند شد — و همۀ اینها را من به سبب نابکاری هایشان و کارهای پلیدشان انجام خواهم داد.
۸ و چنین خواهد گذشت که جز اینکه آنها توبه کنند من آنها را از روی زمین محو خواهم کرد؛ با این حال آنها نگاشته ای به جای خواهند گذاشت، و من آنها را برای ملّت های دیگر که این سرزمین را تصرّف خواهند کرد حفظ خواهم کرد؛ آری، این را حتّی من انجام خواهم داد که بتوانم کارهای پلید این مردم را برای ملّت های دیگر فاش کنم. و چیزهای بسیاری را ابینادی علیه این مردم نبوّت کرد.
۹ و چنین گذشت که آنها بر او خشمگین شدند؛ و او را گرفتند و دست بسته پیش پادشاه بردند، و به پادشاه گفتند: بنگر، ما مردی را پیش تو آورده ایم که دربارۀ مردم تو بدبختی را نبوّت می کند، و می گوید که خدا آنها را نابود خواهد کرد.
۱۰ و او همچنین دربارۀ زندگی تو بدبختی را نبوّت می کند، و می گوید که زندگی تو همچون تنپوشی در کوره ای داغ خواهد بود.
۱۱ و دوباره، او می گوید که تو همچون ساقه ای خواهی بود، یعنی یک ساقۀ خشک کشتزار، که جانوران بر آن دویده اند و زیر پا لگدمال کرده اند.
۱۲ و دوباره، او می گوید تو همچون شکوفه های بوته خاری خواهی بود هنگامی که کاملاً رسیده شود که اگر باد بوزد بر روی زمین رانده می شوند. و او وانمود می کند سَروَر آن را گفته است. و او می گوید همۀ اینها بر تو خواهد آمد مگر اینکه توبه کنی و این به سبب نابکاری های تو است.
۱۳ و اینک، ای پادشاه، چه کار پلید بزرگی تو کرده ای، یا چه گناهان بزرگی مردم تو کرده اند، که ما از سوی خدا محکوم شویم یا از سوی این مرد داوری شویم؟
۱۴ و اینک ای پادشاه، بنگر، ما بیگناهیم و تو ای پادشاه، گناه نکرده ای؛ بنابراین، این مرد دربارۀ تو دروغ گفته و در بیهودگی نبوّت کرده است.
۱۵ و بنگر، ما نیرومند هستیم، ما به بندگی در نخواهیم آمد، یا بدست دشمنانمان به اسارت گرفته نخواهیم شد؛ آری، و تو در این سرزمین کامروا شده ای و تو همچنین کامروا خواهی شد.
۱۶ بنگر، این آن مرد است، ما او را بدست تو می سپاریم؛ تو می توانی با او آنچه که به نظرت نیکو می آید کنی.
۱۷ و چنین گذشت که نوح پادشاه واداشت که ابینادی به زندان انداخته شود؛ و او فرمان داد که کشیشان خودشان گرد هم آیند که با آنها شورایی بگیرد که با او چه کند.
۱۸ و چنین گذشت که آنها به پادشاه گفتند: او را به اینجا بیاور که ما از او بازجویی کنیم؛ و پادشاه فرمان داد که او پیش آنها آورده شود.
۱۹ و آنها شروع به بازجویی از او نمودند، که بتوانند او را به اشتباه اندازند، که از این راه آنها بتوانند چیزی داشته باشند تا او را متّهم کنند؛ ولی او دلیرانه به آنها پاسخ داد و در برابر همۀ سؤال های آنها ایستادگی کرد، آری، تا به حیرت زدگی آنها؛ زیرا او در برابر همۀ سؤال های آنها ایستادگی کرده و آنها را در همۀ سخنانشان مُجاب کرد.
۲۰ و چنین گذشت که یکی از آنها به او گفت: سخنانی که نوشته شده و از سوی پدرانمان آموزش داده شده اند به چه معنی هستند، گفتا:
۲۱ چه زیباست بر کوه ها پاهای او که نویدِ خوش را می آورد؛ که آرامش را ندا می دهد؛ که نویدِ خوشِ نیکی را می آورد؛ که رستگاری را ندا می دهد؛ که به صهیون می گوید، خدای تو فرمانروایی می کند؛
۲۲ دیده بانان تو صدا را بلند خواهند کرد؛ آنها همصدا سرود خواهند خواند؛ زیرا هنگامی که سَروَر دوباره صهیون را بیاورد آنها با چشم خود خواهند دید؛
۲۳ شادی کنید، شما ای جاهای تباه شدۀ اورشلیم با هم سرود بخوانید؛ زیرا سَروَر مردمش را آسودگی داده است، او اورشلیم را بازخرید کرده است؛
۲۴ سَروَر بازوی مقدّسش را در چشمان همۀ ملّت ها نشان داده است، و همۀ کرانه های زمین رستگاری خدایمان را خواهند دید.
۲۵ و اینک ابینادی به آنها گفت: آیا شما کشیش هستید و به آموزش دادن به این مردم و به فهمیدن روح نبوّت وانمود می کنید، و هنوز هم خواستارید تا از من بدانید این چیزها به چه معنی هستند؟
۲۶ من به شما می گویم، وای بر شما برای مُنحرف کردن راه های سَروَر! زیرا اگر شما این چیزها را می فهمید آنها را آموزش نداده اید؛ بنابراین، شما راه های سَروَر را کج کرده اید.
۲۷ شما دل هایتان را برای فهمیدن بکار نبرده اید؛ بنابراین، شما خردمند نبوده اید. بنابراین، به این مردم چه می آموزید؟
۲۸ و آنها گفتند: ما قانون موسی را آموزش می دهیم.
۲۹ و دوباره او به آنها گفت: اگر شما قانون موسی را آموزش می دهید چرا خودتان آن را نگاه نمی دارید؟ چرا شما دل هایتان را بر ثروت نهاده اید؟ چرا شما روسپی گری می کنید و نیرویتان را صرف بدکاره ها می کنید، آری، و سبب می شوید این مردم گناه کنند، که سَروَر دلیلی دارد تا مرا بفرستد تا علیه این مردم، آری، یعنی بدبختی بزرگی را علیه این مردم نبوّت کنم؟
۳۰ آیا نمی دانید که من حقیقت را می گویم؟ آری، شما می دانید که من حقیقت را می گویم؛ و می بایستی در برابر خدا بلرزید.
۳۱ و چنین خواهد گذشت که شما برای نابکاری هایتان ضربه خواهید خورد، زیرا شما گفته اید که قانون موسی را آموزش می دهید. و شما در بارۀ قانون موسی چه می دانید؟ آیا رستگاری با قانون موسی می آید؟ شما چه می گویید؟
۳۲ و آنها پاسخ دادند و گفتند که رستگاری با قانون موسی می آید.
۳۳ ولی اکنون ابینادی به آنها گفت: من می دانم اگر شما فرمان های خدا را نگاه دارید شما نجات خواهید یافت؛ آری، اگر شما فرمان هایی که سَروَر در کوه سینا به موسی داد نگاه دارید، گفتا:
۳۴ من خدای تو سَروَر هستم، کسی که تو را از سرزمین مصر از خانۀ بندگی بیرون آورده است.
۳۵ تو را هیچ خدای دیگری بجز من نباشد.
۳۶ تو هیچ نگارِ تراشیده شده ای، یا هیچ نگاره ای از هیچ چیزی در بالا در آسمان، یا چیزهایی که در پایین در زمین هستند برای خود نساز.
۳۷ اینک ابینادی به آنها گفت، آیا شما همۀ اینها را انجام داده اید؟ من به شما می گویم، نه، شما انجام نداده اید. و آیا شما به این مردم آموزش داده اید که آنها این چیزها را انجام دهند؟ من به شما می گویم، نه، شما انجام نداده اید.

----------
/study/scriptures/bofm/mosiah/13
فصل ۱۳
ابینادی با قدرت الهی محافظت می شود — او ده فرمان را آموزش می دهد — رستگاری تنها با قانون موسی نمی آید — خدا خودش کفّاره ای می دهد و مردمش را بازخرید می کند. نزدیک به ۱۴۸ پیش از میلاد.
۱ و اینک هنگامی که پادشاه این سخنان را شنید به کشیشانش گفت: این شخص را بِبَرید و بکُشید؛ زیرا ما را چه کاری با او است، زیرا او دیوانه است.
۲ و آنها پیش ایستادند و کوشیدند تا بر او دست بلند کنند؛ ولی او در برابر آنها ایستادگی کرده و به آنها گفت:
۳ به من دست نزنید، زیرا اگر بر من دست بلند کنید خدا شما را خواهد زد، زیرا من نه پیامی که سَروَر مرا فرستاده تا بیان کنم را بیان کرده ام؛ نه چیزی که درخواست کردید که بگویم را برای شما گفته ام؛ بنابراین، خدا روا نخواهد داشت که من در این زمان نابود شوم.
۴ ولی من باید فرمان هایی که خدا مرا به آن فرمان داده است را برآورده کنم؛ و چون من برای شما حقیقت را گفته ام شما بر من خشمگین هستید. و دوباره، چون من سخن خدا را گفته ام شما مرا داوری کرده اید که من دیوانه هستم.
۵ اینک چنین گذشت پس از اینکه ابینادی این سخنان را گفت مردم نوحِ پادشاه جرأت نکردند بر او دست بلند کنند، زیرا روح سَروَر با او بود؛ و رُخسار او با روشنایی بی اندازه ای می درخشید، حتّی همچون رخسار موسی در زمانی که در کوه سینا در حالیکه با سَروَر سخن می گفت.
۶ و او با قدرت و داشتن اختیار از سوی خدا سخن گفت؛ و به سخنانش ادامه داد، گفتا:
۷ شما می بینید که قدرت ندارید مرا بکشید، بنابراین من پیامم را تمام می کنم. آری، و من درک می کنم که این دل هایتان را جریحه دار می کند برای اینکه من دربارۀ نابکاری هایتان حقیقت را به شما می گویم.
۸ آری، و سخنان من شما را آکنده از شگفتی و حیرت و خشم می کند.
۹ ولی من پیامم را تمام می کنم؛ و آنگاه مهم نیست به کجا بروم، اگر چنین باشد که من نجات یابم.
۱۰ ولی همین قدر برای شما بگویم، آنچه با من کنید، پس از این، به مانند نمونه و سایه ای از چیزهایی که می آیند خواهد بود.
۱۱ و اینک من بر شما باقیماندۀ فرمان های خدا را می خوانم، زیرا من درک می کنم که آنها در دل هایتان نوشته نشده اند؛ من درک می کنم که شما در بیشترین بخش زندگیتان نابکاری را فرا گرفته اید و آموزش داده اید.
۱۲ و اینک، به یاد آورید که من به شما گفتم: برای خود هیچ نگارۀ تراشیده شده، یا هیچ نگاره ای از چیزهایی که در آسمان بالا هستند، یا چیزهایی که در زمین پایین هستند، یا چیزهایی که در آب زیرِ زمین هستند، نسازید.
۱۳ و دوباره: نزد آنها نه سَر فرود آور، نه به آنها خدمت کن؛ زیرا من سَروَر خدای تو خدای غیوری هستم، نابکاری های پدران را بر فرزندان تا نسل های سوّم و چهارمِ آنهایی که از من بیزار هستند، تلافی کرده؛
۱۴ و بر هزاران از آنهایی که به من مهر بورزند و فرمان هایم را نگاه دارند رحمت نشان می دهم.
۱۵ نام سَروَر خدایت را در بیهودگی بکار نبر؛ زیرا سَروَر او که نامش را در بیهودگی بکار برد بیگناه نخواهد شمرد.
۱۶ روز سَبّت را به یاد آور، تا آن را مقدّس نگاه داری.
۱۷ شش روز زحمت بکش، و همۀ کارت را انجام ده؛
۱۸ ولی روز هفتم، سَبّتِ سَروَر خدای تو، نه تو نه پسر تو نه دختر تو، نه مرد خدمتکار تو نه زن خدمتکار تو، نه گلۀ تو نه میهمان تو که درون دروازه های تو باشد هیچ کاری نکنید.
۱۹ زیرا در شش روز، سَروَر آسمان و زمین، و دریاها و همۀ آنچه در آنها است را ساخت. از این رو سَروَر روز سَبّت را برکت داد و آن را مقدّس کرد.
۲۰ پدر و مادر خود را ارج بگذار، که روزهایت بر این سرزمینی که سَروَر خدایت به تو می دهد دراز شود.
۲۱ نکُش.
۲۲ زِنا نکن. دزدی نکن.
۲۳ علیه همسایه ات گواهی دروغ نده.
۲۴ آزمند خانۀ همسایه ات نباش، آزمند زن همسایه ات نباش، نه مرد خدمتکارش نه زن خدمتکارش، نه گاوش نه خرش نه هیچ چیزی که از آنِ همسایه ات است.
۲۵ و چنین گذشت که پس از اینکه ابینادی به این گفته ها پایان داد به آنها گفت: آیا این مردم را آموزش داده اید که آنها در انجام همۀ این چیزها برای نگاه داشتن این فرمان ها پای بند باشند؟
۲۶ من به شما می گویم، نه؛ زیرا اگر کوشش کرده بودید، سَروَر مرا وا نمی داشت تا پیش آیم و بدبختی این مردم را نبوّت کنم.
۲۷ و اینک شما گفته اید که رستگاری با قانون موسی می آید. من به شما می گویم که این لازم است که کماکان قانون موسی را نگاه دارید؛ ولی من به شما می گویم، که زمانی خواهد آمد هنگامی که لازم نخواهد بود تا قانون موسی را نگاه دارید.
۲۸ و افزون بر این، من به شما می گویم، که رستگاری تنها از طریق قانون نمی آید؛ و اگر برای کفّاره ای که خدا خودش برای گناهان و نابکاری های مردمش می دهد نبود، آنها با وجود قانون موسی بناچار هلاک می شدند.
۲۹ و اینک من به شما می گویم که لازم بود که قانونی به فرزندان اسرائیل داده شود، آری، یعنی یک قانون خیلی دقیق؛ زیرا آنها مردمی خیره سر بودند، تُند در انجام نابکاری، و کُند در به یادآوردن سَروَر خدایشان؛
۳۰ بنابراین قانونی به آنها داده شد، آری، قانونی برای اعمال و آیین ها، قانونی که آنها روز به روز می بایستی به دقّت پای بند می بودند، تا خدا و وظیفه خود نسبت به او را به یاد آورند.
۳۱ ولی بنگرید، من به شما می گویم، که همۀ این چیزها نشانه ای از چیزهایی که می آیند هستند.
۳۲ و اینک، آیا آنها قانون را فهمیدند؟ من به شما می گویم، نه، همۀ آنها قانون را نفهمیدند؛ و این به سبب سخت دلی هایشان بود؛ زیرا آنها نمی فهمیدند که هیچ آدمی نمی تواند نجات یابد جز اینکه از راه بازخریدی خدا باشد.
۳۳ زیرا بنگرید، آیا موسی دربارۀ آمدن مسیح، و اینکه خدا مردمش را بازخرید می کند بر آنها نبوّت نکرد؟ آری، و حتّی همۀ پیامبرانی که از زمانی که جهان آغاز شد نبوّت کرده اند — آیا آنها دربارۀ این چیزها کم و بیش سخن نگفته اند؟
۳۴ آیا آنها نگفته اند که خدا خودش پایین به میان فرزندان آدمی خواهد آمد و شکل آدمی بر خود خواهد گرفت، و با قدرت توانمندی بر روی زمین پیش خواهد رفت؟
۳۵ آری، و آیا آنها همچنین نگفته اند که او رستاخیز مردگان را پیش خواهد آورد، و اینکه او خودش، ستم و رنج خواهد کشید.

----------
/study/scriptures/bofm/mosiah/14
فصل ۱۴
اشعیا از مسیح سخن می گوید — فروتنی و زجر کشیدن مسیح به میان می آید — او جانش را پیشکشی برای گناه می کند و برای سرپیچی کنندگان پادرمیانی می کند — مقایسه با اشعیا ۵۳. نزدیک به ۱۴۸ پیش از میلاد.
۱ آری، آیا حتّی اشعیا نمی گوید: چه کسی خبر ما را باور کرده است، و بر چه کسی بازوی سَروَر آشکار شده است؟
۲ زیرا او در برابر وی همچون گیاهی نرم، و همچون ریشه ای بیرون از زمینی خشک رشد خواهد کرد؛ او نه شکلی دارد نه دلرُبایی؛ و هنگامی که ما او را می ببینیم در او هیچ زیبایی نیست که ما خواهان او شویم.
۳ او از سوی مردم خوار شده و رد می شود؛ مردی اندوهگین و آشنا با غم؛ و ما گویی رخسارمان را از او پنهان کردیم؛ او خوار شد و ما او را ارج ننهادیم.
۴ بدرستی او غمهای ما را بر خود گرفته است و اندوه های ما را بر خود کشیده است؛ با این حال ما او را مصیبت زده، ضربه خورده از سوی خدا و رنج دیده ارج نهادیم.
۵ ولی او برای سرپیچی های ما زخمی شد، او برای نابکاری های ما کبود شد؛ تنبیهِ آرامش ما بر او قرار گرفت؛ و با زخم های او ما درمان شده ایم.
۶ همۀ ما، مانند گوسفندان، به بیراهه رفته ایم؛ ما هر کسی به راه خود برگشته ایم؛ و سَروَر نابکاری های همۀ ما را بر وی گذاشته است.
۷ او ستم دید و رنج کشید، با این حال دهانش را باز نکرد؛ او همچون گوسفندی به کشتارگاه آورده شد، و همچون گوسفندی که در برابر پشم چین هایش زبان بسته است همچنان دهانش را باز نکرد.
۸ او از زندان و از داوری گرفته شد؛ و چه کسی نسل او را اعلام خواهد کرد؟ زیرا او از سرزمین زندگان بریده شد؛ زیرا برای سرپیچی های مردم من او مصیبت دید.
۹ و او با نابکاران به آرامگاهش رفت، و در مرگش با ثروتمند؛ اگر چه او نه هیچ کار پلیدی کرده بود، نه هیچ فریبی در دهان او بود.
۱۰ با این حال این سَروَر را خوشنود کرد تا او را کبود کند؛ او وی را در غم نهاده است، هنگامی که تو برای گناه، روانش را پیشکش کنی او نوادگانش را خواهد دید، او روزگارش را دراز خواهد کرد، و خوشنودی سَروَر در دست او کامروا خواهد شد.
۱۱ او سختی کشیدن روانش را خواهد دید، و خُرسند خواهد شد؛ با دانش او، خدمتگزار پرهیزکارم بسیاری را بیگناه خواهد شمرد؛ زیرا او نابکاری های آنها را بر خود خواهد گرفت.
۱۲ بنابراین من سهمی از بزرگان برای او جدا خواهم کرد، و او تاراج را با نیرومندان تقسیم خواهد کرد؛ برای اینکه او روانش را تا مرگ برون ریخته است؛ و او با سرپیچی کنندگان شمرده شد؛ و او گناهان بسیاری را بر خود گرفت؛ و برای سرپیچی کنندگان پادرمیانی کرد.

----------
/study/scriptures/bofm/mosiah/15
فصل ۱۵
چگونه مسیح هم پدر است هم پسر — او پادرمیانی خواهد کرد و سرپیچی های مردمش را بر خود خواهد گرفت — آنها و همۀ پیامبران نوادگان او هستند — او رستاخیز را پیش می آورد — بچه های کوچک زندگی جاویدان دارند. نزدیک به ۱۴۸ پیش از میلاد.
۱ و اینک ابینادی به آنها گفت: من می خواهم که شما بفهمید که خدا خودش پایین به میان فرزندان آدمی خواهد آمد و مردمش را بازخرید خواهد کرد.
۲ و برای اینکه او در جسم ساکن می شود او پسرِ خدا خوانده خواهد شد، و جسم را مطیع خواست خدا گذاشته، پدر و پسر بوده —
۳ پدر، برای اینکه او با قدرت خدا در رَحِم نهاده شد؛ و پسر، به سبب جسم؛ بدین گونه پدر و پسر شده —
۴ و آنها یک خدا هستند، آری، همان پدر جاویدان آسمان و زمین.
۵ و از این رو جسم مطیع روح مقدّس شده، یا پسر به پدر، یک خدا بوده، وسوسه را تحمّل می کند، به وسوسه تن نمی دهد بلکه تحمّل می کند که مسخره شود و تازیانه خورَد و بیرون انداخته شود و از سوی مردمش طَرد شود.
۶ و پس از همۀ اینها، پس از انجام معجزه های عظیم بسیار در میان فرزندان آدمی، او رانده خواهد شد، آری، حتّی چنان که اشعیا گفت، همچون گوسفندی که در برابر پشم چین زبان بسته است او دهانش را باز نکرد.
۷ آری، او این چنین رانده، به صلیب کشیده و کشته خواهد شد، جسم حتّی تا مرگ مطیع شده، خواستِ پدر خواست پسر را دربر می گیرد.
۸ و بدین گونه خدا بندهای مرگ را گسسته، به پسر قدرت پادرمیانی برای فرزندان آدمی را داده تا برای فرزندان آدمی پادرمیانی کند —
۹ به بهشت صعود کرده، دلی سرشار از رحمت داشته؛ آکنده از دلسوزی برای فرزندان آدمی بوده؛ مابین آنها و دادگری ایستاده؛ بندهای مرگ را گسسته، نابکاری ها و سرپیچی های آنها را بر خود گرفته، آنها را بازخرید کرده، و درخواست های دادگری را خرسند کرده است.
۱۰ و اینک من به شما می گویم، چه کسی نسل او را اعلام خواهد کرد؟ بنگرید، من به شما می گویم، هنگامی که روانش پیشکشی برای گناه شود، او نوادگانش را خواهد دید. و اینک شما چه می گویید؟ و چه کسانی نوادگان او خواهند بود؟
۱۱ بنگرید من به شما می گویم، که هرکسی که سخنان پیامبران، آری، همۀ پیامبران مقدّسی که دربارۀ آمدن سَروَر نبوّت کرده اند را شنیده است — من به شما می گویم، که همۀ کسانی که سخنان آنها را بگوش دل پذیرفته اند و ایمان داشته اند که سَروَر مردمش را بازخرید می کند، و چشم براه آن روز برای آمرزش گناهانشان بوده اند، من به شما می گویم، که اینها نوادگان او هستند، یا اینها وارثان ملکوتِ خدا هستند.
۱۲ زیرا اینها آنهایی هستند که گناهانشان را او بر خود گرفته است؛ اینها آنهایی هستند که او برایشان مرده است، تا آنها را از سرپیچی هایشان بازخرید کند. و اینک، آیا آنها نوادگان او نیستند؟
۱۳ آری، و آیا پیامبران، هر کسی که دهانش را به نبوّت کردن باز کرده است، که به سرپیچی نیفتاده است، نوادگان او نیستند؟ منظور من همۀ پیامبران مقدّس است حتّی از زمانی که جهان آغاز شد، من به شما می گویم که آنها نوادگان او هستند.
۱۴ و اینها آنهایی هستند که آرامش را گسترانده اند، که نویدِ خوش نیکی را آورده اند، که رستگاری را گسترانده اند؛ و به صهیون گفته اند: خدای تو فرمانروایی می کند!
۱۵ و آه چه زیبا بود پاهای آنها بر کوه ها!
۱۶ و دوباره، چه زیباست بر کوه ها پاهای آنهایی که هنوز آرامش را می گسترانند!
۱۷ و دوباره، چه زیباست بر کوه ها پاهای آنهایی که از این پس آرامش را می گسترانند، آری، از این پس و برای همیشه!
۱۸ و بنگرید، من به شما می گویم، این همۀ آن نیست. زیرا چه زیباست بر کوه ها پاهای او که نویدِ خوش را می آورد، که بنیان گزار آرامش است، آری، یعنی سَروَر، که مردمش را بازخرید کرده است؛ آری، او که رستگاری را بر مردمش عطا کرده است؛
۱۹ زیرا اگر برای بازخریدی که او برای مردمش انجام داده است نبود، که از بنیاد جهان آماده شده است، من به شما می گویم، اگر برای این نبود، همۀ بشریّت هلاک می شد.
۲۰ ولی بنگرید، بندهای مرگ گسسته خواهد شد، و پسر فرمانروایی می کند، و بر مردگان قدرت دارد؛ بنابراین، او رستاخیز مردگان را پیش می آورد.
۲۱ و رستاخیزی می آید؛ یعنی نخستین رستاخیز؛ آری، یعنی رستاخیز کسانی که بوده اند و کسانی که هستند و کسانی که خواهند بود، حتّی تا رستاخیز مسیح — زیرا او چنین خوانده خواهد شد.
۲۲ و اینک، رستاخیز همۀ پیامبران و همۀ کسانی که به سخنان آنها ایمان داشته اند یا همۀ کسانی که فرمان های خدا را نگاه داشته اند، در رستاخیز نخستین به پیش خواهد آمد؛ بنابراین، آنها رستاخیز نخستین هستند.
۲۳ آنها برخاسته می شوند تا با خدایی که آنها را بازخرید کرده است بسر برند؛ بدین گونه آنها از راه مسیح، کسی که بندهای مرگ را گسسته است زندگی جاویدان دارند.
۲۴ و اینها کسانی هستند که سهمی در رستاخیز نخستین دارند؛ و اینها کسانی هستند که پیش از آمدن مسیح، رستگاری بر آنها اعلام نشده، در نادانی مرده اند. و بدین گونه سَروَر بازآوری اینها را پیش می آورد؛ و آنها سهمی در رستاخیز نخستین دارند، یا، از سوی سَروَر بازخرید شده زندگی جاویدان دارند.
۲۵ و بچه های کوچک نیز زندگی جاویدان دارند.
۲۶ ولی بنگرید، و بترسید، در برابر خدا بلرزید، زیرا شما می بایستی بلرزید؛ زیرا سَروَر چنین کسانی که علیه او شورش کنند و در گناهانشان بمیرند را هیچ بازخرید نمی کند؛ آری، حتّی همۀ کسانی که از زمانی که جهان آغاز شد در گناهانشان هلاک شده اند، که آگاهانه علیه خدا شورش کرده اند، که فرمان های خدا را دانسته اند و نخواستند آنها را نگاه دارند؛ اینها آنهایی هستند که هیچ سهمی در رستاخیز نخستین ندارند.
۲۷ بنابراین آیا شما نمی بایستی بلرزید؟ زیرا رستگاری بر هیچ چنین کسی نمی آید؛ زیرا نه سَروَر هیچ چنین کسی را بازخرید کرده است؛ آری، نه سَروَر می تواند چنین کسی را بازخرید کند؛ زیرا او نمی تواند خودش را انکار کند؛ زیرا او نمی تواند دادگری را انکار کند هنگامی که آن ادعای خود را دارد.
۲۸ و اینک من به شما می گویم که آن زمان خواهد آمد که رستگاری سَروَر بر هر ملّتی، قومی، زبانی و مردمی اعلام شود.
۲۹ آری، سَروَرا، دیده بانان تو صدایشان را بلند خواهند کرد؛ آنها با همصدایی سرود خواهند خواند؛ زیرا آنها، هنگامی که سَروَر دوباره صهیون را بیاورد، با چشم خود خواهند دید.
۳۰ شادی کنید، با هم سرود بخوانید، شما ای جاهای تباه شدۀ اورشلیم؛ زیرا سَروَر مردمش را آسودگی داده است، او اورشلیم را بازخرید کرده است.
۳۱ سَروَر بازوی مقدّسش را در چشمان همۀ ملّت ها نشان داده است؛ و همۀ کرانه های زمین رستگاری خدایمان را خواهند دید.

----------
/study/scriptures/bofm/mosiah/16
فصل ۱۶
خدا آدمیان را از گمراهی و وضعیّت فروافتاده شان بازخرید می کند — کسانی که نفسانی هستند گویی هیچ بازخرید شدنی در کار نبوده باقی می مانند — مسیح رستاخیزی به زندگی بی پایان یا به لعنت بی پایان پیش می آورد. نزدیک به ۱۴۸ پیش از میلاد.
۱ و اینک، چنین گذشت که پس از اینکه ابینادی این سخنان را گفت دستش را دراز کرد و گفت: آن زمان خواهد آمد هنگامی که همه رستگاری سَروَر را خواهند دید؛ هنگامی که هر ملّتی، قومی، زبانی و مردمی با چشم خود خواهند دید و در برابر خدا اعتراف خواهند کرد که داوری های او دادگرانه هستند.
۲ و آنگاه نابکاران بیرون انداخته خواهند شد، و آنها دلیلی برای زوزه کشیدن و گریستن و شیوَن کردن، و دندان هایشان را بهم ساییدن خواهند داشت؛ و این برای این است که آنها نمی خواهند ندای سَروَر را بگوش دل بپذیرند؛ بنابراین سَروَر آنها را بازخرید نمی کند.
۳ زیرا آنها نفسانی و اهریمنی هستند، و اهریمن بر آنها قدرت دارد؛ آری، یعنی آن مار کُهن که پدر و مادر نخستین ما را گول زد که دلیل فرو افتادن آنها شد؛ آنها خودشان را مطیع اهریمن کردند که دلیل نفسانی، شهوانی، اهریمنی شدن و پلیدی را از نیکی دانستن برای همۀ بشریّت شد.
۴ بدین گونه همۀ بشریّت گمراه شدند؛ و بنگرید، اگر برای آن نبود که خدا مردمش را از گمراهی و وضعیّت فروافتادگی شان بازخرید کند آنها تا ابد گمراه می شدند.
۵ ولی به یاد آورید که کسی که در طبیعت نفسانی خودش پافشاری کند و در راه گناه و شورش علیه خدا ادامه دهد، در وضعیّت فروافتادگی خود باقی می مانَد، و اهریمن قدرت تمام بر او دارد. بنابراین گویی هیچ بازخرید شدنی در کار نبوده است، او دشمن خدا می باشد؛ و اهریمن نیز دشمن خداست.
۶ و اینک اگر مسیح به این جهان نیامده بود، از چیزهایی که پیش می آیند گویی آنها پیشاپیش رخ داده اند، سخن نمی گفت، هیچ بازخرید شدنی نمی بود.
۷ و اگر مسیح از مردگان برنخاسته بود، یا بندهای مرگ را نگُسسته بود که گور هیچ پیروزی نداشته باشد و اینکه مرگ هیچ نیشی نداشته باشد، هیچ رستاخیزی نمی توانست بوده باشد.
۸ ولی رستاخیزی وجود دارد، بنابراین گور هیچ پیروزی ندارد و نیش مرگ در مسیح بلعیده شده است.
۹ او نور و زندگی جهان است؛ آری، نوری که بی پایان است که هرگز نمی تواند تاریک شود؛ آری، و همچنین یک زندگی که بی پایان است که دیگر مرگی نمی تواند باشد.
۱۰ حتّی این فناپذیر، فناناپذیری را بر تن خواهد کرد، و این فساد، بی فسادی را بر تن خواهد کرد، و آورده می شود تا در برابر بارگاه خدا بایستد تا برپایۀ کارهایشان خواه آنها نیک باشند یا خواه پلید از سوی او داوری شوند —
۱۱ اگر آنها خوب باشند، به رستاخیز زندگی و خوشبختی بی پایان؛ و اگر آنها پلید باشند، به رستاخیزِ لعنت بی پایان، به اهریمن، کسی که آنها را مطیع خود کرده سپرده می شوند، که لعنت است —
۱۲ برپایۀ خواست و خواسته های نفسانی خودشان رفته؛ در حالیکه بازوان رحمت به سوی آنها دراز شده بود هرگز سَروَر را نخوانده اند؛ زیرا بازوان رحمت به سوی آنها دراز شده بود و آنها نمی خواستند؛ به آنها برای نابکاری هایشان هشدار داده شده بود و هنوز هم نمی خواستند گناهانشان را ترک کنند؛ و به آنها فرمان داده شده بود تا توبه کنند و هنوز هم نمی خواستند توبه کنند.
۱۳ و اینک، آیا نمی بایستی شما بلرزید و از گناهانتان توبه کنید، و به یاد آورید که شما تنها در مسیح و از راه او می توانید نجات یابید؟
۱۴ بنابراین، اگر شما قانون موسی را آموزش می دهید، همچنین آموزش دهید که این سایه ای از چیزهایی که می آیند است —
۱۵ به آنها آموزش دهید که بازخرید شدن از راه مسیحِ سَروَر، که همان پدر جاویدان است می آید. آمین.

----------
/study/scriptures/bofm/mosiah/17
فصل ۱۷
آلما سخنان ابینادی را باور می کند و می نویسد — ابینادی زجر مرگ با آتش را می کِشد — او بیماری و مرگ با آتش را بر قاتلانش نبوّت می کند. نزدیک به ۱۴۸ پیش از میلاد.
۱ و اینک چنین گذشت که هنگامی که ابینادی این گفته ها را تمام کرد، پادشاه فرمان داد که کشیشان او را بگیرند و وادارند که او کشته شود.
۲ ولی یکی در میان آنها بود که نامش آلما بود، او نیز یک نوادۀ نیفای بود. و او مرد جوانی بود، و سخنانی که ابینادی گفته بود را باور کرد، زیرا او دربارۀ نابکاری که ابینادی علیه آنها گواهی داده بود آگاهی داشت؛ بنابراین او شروع به التماس کردن به پادشاه نمود که او بر ابینادی خشمگین نباشد، بلکه روا دارد که او در آرامش روانه شود.
۳ ولی پادشاه بیشتر خشمگین شد، و واداشت که آلما از میان آنها بیرون انداخته شود، و خدمتگزارانش را بدنبال او فرستاد که او را بکشند.
۴ ولی او از برابر آنها گریخت و خودش را پنهان کرد که آنها او را نیابند. و او برای روزهای بسیاری در نهان بوده، همۀ سخنانی که ابینادی گفته بود را نوشت.
۵ و چنین گذشت که پادشاه واداشت که نگهبانانش ابینادی را محاصره کنند و او را بگیرند؛ و آنها او را بستند و به زندان انداختند.
۶ و پس از سه روز، با کشیشانش مشورت کرده، او واداشت که وی دوباره به پیش او آورده شود.
۷ و به او گفت: ابینادی، ما اتّهامی علیه تو یافته ایم، و تو سزاوار مرگ هستی.
۸ زیرا تو گفته ای که خدا خودش به میان فرزندان آدمی خواهد آمد؛ و اینک، به این دلیل تو کشته خواهی شد مگر اینکه تو همۀ سخنانی که به پلیدی دربارۀ من و مردمم گفته ای را پس بگیری.
۹ اینک ابینادی به او گفت: من به شما می گویم، سخنانی که دربارۀ این مردم بر شما گفته ام را پس نمی گیرم، زیرا آنها راست هستند؛ و اینکه شما بتوانید از درستی آنها آگاه شوید من خودم روا داشتم که بدست شما بیفتم.
۱۰ آری، و من حتّی تا مرگ زجر خواهم کشید و سخنانم را پس نخواهم گرفت، و آنها همچون گواهی علیه شما خواهند ایستاد. و اگر شما مرا بکُشید خون بیگناهی را خواهید ریخت، و این نیز همچون گواهی علیه شما در روز آخر خواهد ایستاد.
۱۱ و اینک نوحِ پادشاه در آستانۀ آزاد کردن او بود، زیرا از سخنان او ترسید؛ زیرا ترسید که داوری های خدا بر او آید.
۱۲ ولی کشیشان صدای خود را علیه او بلند کردند، و شروع به متّهم کردن او نموده گفتند: او به پادشاه ناسزا گفته است. بنابراین پادشاه به خشم علیه او برانگیخته شد و او را سپرد تا کشته شود.
۱۳ و چنین گذشت که آنها او را گرفتند و بستند، و با هیزم های آتش پوست او را سوزاندند، آری، حتّی تا مرگ.
۱۴ و اینک هنگامی که زبانه های آتش شروع به سوزاندن او نمودند، او بر آنها فریاد برآورد، گفتا:
۱۵ بنگرید، آنچنان که شما بر من کرده اید، به همین گونه خواهد گذشت که نوادگان شما سبب خواهند شد که مردم بسیاری زجرِ دردهایی که من می کِشم را بکِشند، حتّی دردهای مرگ با آتش را؛ و این برای اینکه آنها به رستگاری سَروَر خدایشان ایمان دارند.
۱۶ و چنین خواهد گذشت که شما به سبب نابکاری هایتان از همه گونه بیماری ها رنج خواهید کشید.
۱۷ آری، و شما از هر سو زده ضربه خواهید خورد، و حتّی همچون یک گلۀ وحشی که بدست جانوران وحشی و تُندخو رانده می شود، به این سو و آن سو رانده و پراکنده خواهید شد.
۱۸ و در آن روز شما دنبال خواهید شد، و بدست دشمنانتان گرفتار خواهید شد، و آنگاه شما، همان گونه که من زجر می کشم زجر دردهای مرگ با آتش را خواهید کشید.
۱۹ بدین گونه خدا از کسانی که مردمش را نابود می کنند انتقام می گیرد. خدایا، روانم را دریاب.
۲۰ و اینک، هنگامی که ابینادی این سخنان را گفت، زجر مرگ با آتش را کشیده، افتاد؛ آری، چون او نمی خواست فرمان های خدا را انکار کند کشته شده، راستیِ سخنانش را با مرگش مُهر و موم کرد.

----------
/study/scriptures/bofm/mosiah/18
فصل ۱۸
آلما مخفیانه موعظه می کند — او پیمان تعمید را توضیح می دهد و در آبهای مورمون تعمید می دهد — او کلیسای مسیح را سازمان می دهد و کشیشانی مقرّر می کند — آنها خودشان را تأمین می کنند و به مردم آموزش می دهند — آلما و مردمش از دستِ نوح پادشاه بسوی بیابان می گریزند. نزدیک به ۱۴۷–۱۴۵ پیش از میلاد.
۱ و اینک، چنین گذشت که آلما، که از خدمتگزاران نوح پادشاه گریخته بود، از گناهان و نابکاری هایش توبه کرد و مخفیانه به میان مردم رفت، و شروع به آموزش سخنان ابینادی نمود —
۲ آری، دربارۀ آنچه می آید، و نیز دربارۀ رستاخیز مردگان و بازخرید مردم، که از راه قدرت و زجرها و مرگ مسیح و رستاخیزش و و صعودش به بهشت او رخ خواهد داد.
۳ و به همۀ کسانی که می خواستند سخن او را بشنوند آموزش داد. و او آنها را مخفیانه آموزش داد، که به آگاهی پادشاه نرسد. و بسیاری به سخنان او ایمان آوردند.
۴ و چنین گذشت که همۀ کسانی که به او ایمان آوردند به جایی که مورمون خوانده می شد پیش رفتند، جایی که نامش را از پادشاه گرفته، در سر مرزهای سرزمینی بوده، که گاه به گاه یا در فصل هایی، مورد هجوم جانوران وحشی قرار می گرفت.
۵ اینک، در مورمون چشمۀ آب پاکی بود، و آلما به آنجا رفت، آنجا نزدیک آب درختزاری از درختان کوچک بود، جایی که او خودش را در هنگام روز از جستجوهای پادشاه پنهان می کرد.
۶ و چنین گذشت که همۀ کسانی که به او ایمان آوردند به آنجا می رفتند تا سخنان او را بشنوند.
۷ و چنین گذشت پس از روزهای بسیاری، تعداد خوبی در مکان مورمون گرد هم آمدند، تا سخنان آلما را بشنوند. آری، همۀ کسانی که به سخنان او ایمان آورده بودند گرد هم آمدند تا سخنان او را بشنوند. و او به آنها آموزش داد، و بر آنها توبه و بازخرید شدن و ایمان به سَروَر را موعظه کرد.
۸ و چنین گذشت که او به آنها گفت: بنگرید، اینها آب های مورمون هستند (زیرا بدین گونه آنها خوانده می شدند) و اینک، از آنجایی که شما خواستار هستید تا به گلّۀ خدا در آیید و مردم او خوانده شوید، و خواهان آن هستید تا بار سنگین یکدیگر را به دوش بکشید که آنها سبک شوند؛
۹ آری، و خواهان هستید تا با کسانی که سوگواری می کنند سوگواری کنید؛ آری، و کسانی که نیازمند تسلِی هستند را تسلّی دهید، و در همۀ زمان ها و در همۀ چیزها، و در همۀ جاهایی که شما باشید به عنوان گواهان خدا بایستید، حتّی تا مرگ، که شما از سوی خدا بازخرید شوید، و با آنهایی که از رستاخیز نخستین هستند شمرده شوید که زندگی جاویدان داشته باشید —
۱۰ اینک من به شما می گویم، اگر این خواستۀ دل های شما باشد، چه دارید علیه تعمید یافتن بنام سَروَر، همچون شاهدی در برابر او که به پیمانی با او وارد شده اید، که شما او را خدمت خواهید کرد و فرمان هایش را نگاه خواهید داشت، که او روحش را فراوان تر بر شما برون ریزد؟
۱۱ و اینک هنگامی که مردم این سخنان را شنیدند، از شادی دست زدند و بانگ برآوردند: این خواستۀ دل های ماست.
۱۲ و اینک چنین گذشت که آلما حیلام را که یکی از نفرات اوّل بوده برداشت و رفت و در آب ایستاد، و فریاد زد، گفتا: سَروَرا، روحت را بر خدمتگزار خود برون ریز، که او این کار را با قِداسَت دل انجام دهد.
۱۳ و هنگامی که او این سخنان را گفت، روح سَروَر با او بود، و گفت: حیلام، من از خدای قادر متعال اختیار داشته، تو را تعمید می دهم، همچون گواهی که تو به پیمانی وارد شده ای تا او را تا زمانی که نسبت به بدنِ فناپذیر می میری خدمت کنی؛ و باشد که روح سَروَر بر تو برون ریزد؛ و باشد که او از راه بازخریدیِ مسیح، کسی را که او از بنیاد جهان آماده کرده است، به تو زندگی جاویدان عطا کند.
۱۴ و پس از اینکه آلما این سخنان را گفت، آلما و حیلام هر دو به زیر آب رفتند؛ و آنها آکنده شده با روح مقدّس، برخاستند و شادی کنان از آب بیرون آمدند.
۱۵ و دوباره، آلما نفر دیگری را برداشت، و برای بار دوّم به درون آب رفت، و او را به شیوۀ نخست تعمید داد، تنها اینکه او خودش دوباره به زیر آب نرفت.
۱۶ و به این شیوه او هر کسی که به مکان مورمون می رفت را تعمید داد؛ و آنها در تعداد نزدیک به دویست و چهار تن بودند؛ آری، و آنها در آب های مورمون تعمید یافته و آکنده از فیض خدا شدند.
۱۷ و آنها، از آن زمان به بعد، کلیسای خدا، یا کلیسای مسیح خوانده می شدند. و چنین گذشت که هر کسی که با قدرت و داشتن اختیار از سوی خدا تعمید می یافت به کلیسای او می پیوست.
۱۸ و چنین گذشت که آلما، از سوی خدا اختیار داشته، کشیشانی مقرّر کرد؛ حتّی یک کشیش برای هر پنجاه نفر از آنها مقرّر کرد تا بر آنها موعظه کنند، و به آنها برپایۀ چیزهایی که در رابطه با ملکوتِ خدا است آموزش دهند.
۱۹ و او به آنها فرمان داد که آنها هیچ چیزی آموزش ندهند مگر چیزهایی که او آموزش داده است، و چیزهایی که از دهان پیامبران مقدّس گفته شده است.
۲۰ آری، یعنی او به آنها فرمان داد که آنها هیچ چیزی مگر توبه و ایمان به سَروَر، که مردمش را بازخرید کرده است را موعظه نکنند.
۲۱ و او به آنها فرمان داد که هیچ درگیری با یکدیگر نداشته باشند، بلکه یک ایمان و یک تعمید داشته، دل هایشان در یگانگی و در مهر به یکدیگر به هم بافته شده، با یک دید چشم براه باشند.
۲۲ و بدین گونه او به آنها فرمان داد تا موعظه کنند. و بدین گونه آنها فرزندان خدا شدند.
۲۳ و او به آنها فرمان داد که آنها روز سَبّت را پاس بدارند و آن را مقدّس نگاه دارند، و همچنین هر روز از سَروَر خدایشان سپاسگزاری کنند.
۲۴ و او همچنین به آنها فرمان داد که کشیشانی که او مقرّر کرده بود برای تأمین خود با دست های خودشان زحمت بکشند.
۲۵ و یک روز در هر هفته قرار داده شده بود که آنها گرد هم آیند تا به مردم آموزش دهند، و سَروَر خدایشان را پرستش کنند، و همچنین، هر چند باری که در قدرت آنها بود گرد هم آیند.
۲۶ و کشیشان نمی بایستی برای تأمین خود به مردم وابسته باشند؛ بلکه بنا بود برای زحمت شان از فیض خدا دریافت کنند، که آنها در روح مقدّس نیرومند شوند، دانش از خدا داشته باشند که آنها بتوانند با داشتن قدرت و اختیار از سوی خدا آموزش دهند.
۲۷ و دوباره آلما فرمان داد که مردمِ کلیسا از دارایی خود سهمی بدهند، هر کسی برپایۀ آنچه که داشت؛ اگر او فراوان تر دارد فراوان تر سهم دهد؛ و از او که تنها کمی دارد، تنها کمی خواسته شود؛ و به او که ندارد داده شود.
۲۸ و بدین گونه آنها می بایستی دارایی خود را با خواست آزاد خود و خواسته های نیک به سوی خدا، و به آن کشیشانی که نیازمند بودند، آری، و به هر شخص نیازمندِ برهنه سهمی بدهند.
۲۹ و این را او، از سوی خدا فرمان داده شده، به آنها گفت؛ و آنها در برابر خدا با سربلندی گام برمی داشتند، به یکدیگر هم جسمی و هم روحی برپایۀ نیاز و احتیاج شان سهمی می دادند.
۳۰ و اینک چنین گذشت که همۀ اینها در مورمون انجام شد، آری، کنار آبهای مورمون، در جنگلی که نزدیک آبهای مورمون بود؛ آری، مکان مورمون، آبهای مورمون، جنگل مورمون، چه زیبا هستند اینها به چشم آنهایی که در آنجا به دانش بازخریدارشان رسیدند؛ آری، و چه برکت یافته هستند آنها، زیرا آنها برای همیشه سرود ستایش او را می خوانند.
۳۱ و این چیزها در سر مرزهای سرزمین انجام شد که به آگاهی پادشاه نرسد.
۳۲ ولی بنگرید، چنین گذشت که پادشاه، به جنبشی در میان مردم پی بُرده، خدمتگزارانش را فرستاد تا مراقب آنها باشند. بنابراین در روزی که آنها گرد هم آمده بودند تا سخنان سَروَر را بشنوند گردهم آیی آنها نزد پادشاه برملا شد.
۳۳ و اینک پادشاه گفت که آلما مردم را به شورش علیه او برمی انگیزد؛ بنابراین لشکر خود را فرستاد تا آنها را نابود کنند.
۳۴ و چنین گذشت که آلما و مردم سَروَر از آمدن لشکر پادشاه با خبر شدند؛ بنابراین آنها چادرها و خانواده هایشان را برداشتند و روانۀ بیابان شدند.
۳۵ و آنها در تعداد نزدیک به چهارصد و پنجاه تن بودند.

----------
/study/scriptures/bofm/mosiah/19
فصل ۱۹
جدعون برآن می شود تا نوح پادشاه را بکُشد — لامانیان سرزمین را تصرّف می کنند — نوح پادشاه زجر مرگ با آتش را می کِشد — لیمحی به عنوان یک شهریارِ خراجگزار فرمانروایی می کند. نزدیک به ۱۴۵–۱۲۱ پیش از میلاد.
۱ و چنین گذشت که لشکر پادشاه، که بیهوده در جستجوی مردم خدا بود، بازگشت.
۲ و اینک بنگرید، نیروهای پادشاه کاهش یافته، کم شدند، و در میان بقیۀ مردم یک دودستگی شروع به پدید آمدن نمود.
۳ و بخش کوچکترشروع به دَم زدن از تهدیدهایی علیه پادشاه نمودند، و درگیری بزرگی در میان آنها شروع به پدید آمدن نمود.
۴ و اینک مردی در میان آنها بود که نامش جدعون بود، و او مردی نیرومند و دشمنی بر پادشاه بوده، بنابراین او شمشیرش را کشید، و در غضبش سوگند یاد کرد که پادشاه را می کُشد.
۵ و چنین گذشت که او با پادشاه جنگید؛ و هنگامی که پادشاه دید که وی در آستانۀ پیروز شدن بر او است، گریخت و دوید و به بالای برجی که نزدیک معبد بود رفت.
۶ و جدعون او را دنبال کرد و در آستانۀ رسیدن به بالای بُرج بود تا او را بکُشد، و پادشاه چشمش را به دور و بر به سوی سرزمین شملون انداخت، و بنگرید، لشکر لامانیان در سر مرزهای آن سرزمین بود.
۷ و اینک پادشاه در اندوه روانش فریاد زد، گفتا: جدعون، مرا امان ده، زیرا لامانیان بر ما آمده اند و ما را نابود خواهند کرد؛ آری، آنها مردم من را نابود خواهند کرد.
۸ و اینک پادشاه آنچنان زیاد دربارۀ مردمش نگران نبود که دربارۀ جان خودش بود؛ با این وجود، جدعون جانش را امان داد.
۹ و پادشاه به مردمش فرمان داد که آنها از برابر لامانیان بگریزند، و او خودش پیش از آنها رفت، و آنها با زنان و فرزندانشان به بیابان گریختند.
۱۰ و چنین گذشت که لامانیان آنها را دنبال کردند و آنها را گرفتند، و شروع به کشتن آنها نمودند.
۱۱ اینک چنین گذشت که پادشاه به آنها فرمان داد که همۀ مردان، همسران و فرزندانشان را ترک کنند و از برابر لامانیان بگریزند.
۱۲ اینک بسیاری بودند که نمی خواستند آنها را ترک کنند، بلکه بهتر دانستند بمانند و با آنها هلاک شوند. و بقیه همسران و فرزندانشان را ترک کردند و گریختند.
۱۳ و چنین گذشت که کسانی که با همسران و فرزندانشان ماندند واداشتند که دختران خوبرویشان پیش بایستند و به لامانیان التماس کنند که آنها را نکُشند.
۱۴ و چنین گذشت که لامانیان بر آنها دلسوزی کردند، زیرا آنها شیفتۀ زیبایی زنان آنها شدند.
۱۵ بنابراین لامانیان جان آنها را امان دادند و آنها را به اسارت گرفتند و به سرزمین نیفای بازگرداندند، و گذاشتند آنها سرزمین را دارا شوند، به این شرط که آنها نوح پادشاه را بدست لامانیان بسپُرند، و دارایی شان را، حتّی نیمی از همۀ آنچه در تصرّف داشتند، نیمی از طلایشان و نقره شان، و همۀ چیزهای گرانبهایشان را بدهند، و بدین گونه آنها می بایستی به پادشاه لامانیان سال به سال خراج دهند.
۱۶ و اینک یکی از پسران پادشاه در میان آنهایی که به اسارت گرفته شده بودند بود که نامش لیمحی بود.
۱۷ و اینک لیمحی خواستار شد که پدرش نابود نشود؛ با این وجود، لیمحی، خود مردی دادگر بوده، از نابکاری های پدرش بی خبر نبود.
۱۸ و چنین گذشت که جدعون مردانی را مخفی به بیابان فرستاد، تا به جستجو برای پادشاه و کسانی که با او بودند بپردازند. و چنین گذشت که آنها در بیابان به مردم برخوردند، همه بجز پادشاه و کشیشانش.
۱۹ اینک آنها در دل هایشان سوگند یاد کرده بودند که به سرزمین نیفای بازگردند، و اگر همسرانشان و فرزندانشان، و نیز آن کسانی که با آنها مانده بودند، کشته شده باشند، اینکه آنها به دنبال انتقام گرفتن باشند، و با آنها نیز هلاک شوند.
۲۰ و پادشاه به آنها فرمان داد که آنها نمی بایستی بازگردند؛ و آنها بر پادشاه خشمگین شدند، و واداشتند که او حتّی به مرگ با آتش زجر بکِشد.
۲۱ و آنها در آستانۀ گرفتن کشیشان و کُشتن آنها نیز بودند، و آنها از برابرشان گریختند.
۲۲ و چنین گذشت که آنها در آستانۀ بازگشت به سرزمین نیفای بودند، و به مردان جدعون برخوردند. و مردان جدعون آنچه که بر همسران و فرزندان آنها گذشته بود را برای آنها گفتند؛ و اینکه لامانیان گذاشته بودند که آنها بتوانند با پرداخت نیمی از آنچه دارا هستند به عنوان خراج به لامانیان، سرزمین را دارا شوند.
۲۳ و مردم برای مردانِ جدعون گفتند که آنها پادشاه را کشته اند، و کشیشان او از دست آنها دورتر به بیابان گریخته اند.
۲۴ و چنین گذشت که پس از اینکه آنها به جشن پایان دادند، شادی کنان، به سرزمین نیفای بازگشتند، برای اینکه همسرانشان و فرزندانشان کشته نشده بودند؛ و آنها برای جدعون گفتند با پادشاه چه کرده بودند.
۲۵ و چنین گذشت که پادشاه لامانیان بر آنها سوگندی یاد کرد، که مردمش آنها را نکشند.
۲۶ و لیمحی نیز، پسر پادشاه بوده، بدست مردم پادشاهی بر او واگذار شده، نزد پادشاه لامانیان سوگند یاد کرد که مردمش به او خراج بدهند، حتّی نیمی از آنچه آنها دارا بودند.
۲۷ و چنین گذشت که لیمحی شروع به برپایی پادشاهی و برپایی آرامش در میان مردمش نمود.
۲۸ و پادشاه لامانیان نگهبانانی در دور و بر سرزمین نهاد، که او مردم لیمحی را در سرزمین نگاه دارد، که آنها روانۀ بیابان نشوند؛ و او با خراجی که از نیفایان دریافت می کرد نگهبانانش را تأمین می کرد.
۲۹ و اینک لیمحی پادشاه در پادشاهیش برای مدّت دو سال آرامش پیوسته ای داشت، که لامانیان نه آنها را اذیّت کردند نه برآن بودند تا آنها را نابود کنند.

----------
/study/scriptures/bofm/mosiah/20
فصل ۲۰
چند دختر لامانی بدست کشیشان نوح ربوده می شوند — لامانیان بر لیمحی و مردمش جنگ بپا می کنند — سپاهیان لامانیان پس رانده می شوند و آرام می گیرند. نزدیک به ۱۴۵–۱۲۳ پیش از میلاد.
۱ اینک جایی در شملون بود که دختران لامانیان گرد هم می آمدند تا بخوانند، و برقصند، و خوش باشند.
۲ و چنین گذشت که روزی تعداد کمی از آنها گرد هم آمدند تا بخوانند و برقصند.
۳ و اینک کشیشان نوح پادشاه، از بازگشتن به سرزمین نیفای شرمنده بوده، آری، و نیز می ترسیدند که مردم آنها را بکُشند، بنابراین آنها جرأت نمی کردند به نزد همسرانشان و فرزندانشان بازگردند.
۴ و در بیابان مانده بوده، و دختران لامانیان را یافته، کمین می کردند و آنها را تماشا می کردند؛
۵ و هنگامی که تنها چندتایی از آنها گرد هم آمدند تا برقصند، آنها از جاهای پنهان شده بیرون آمدند و آنها را گرفتند و به بیابان بردند؛ آری، بیست و چهار تن از دختران لامانیان را آنها به بیابان بردند.
۶ و چنین گذشت که هنگامی که لامانیان دریافتند که دخترانشان گُم شده بودند، آنها بر مردم لیمحی خشمگین شدند، زیرا آنها پنداشتند این کار مردم لیمحی بوده است.
۷ بنابراین آنها لشکریانشان را پیش فرستادند، آری، حتّی پادشاه خودش در جلوِ مردمش رفت؛ و آنها بالا به سرزمین نیفای رفتند تا مردم لیمحی را نابود کنند.
۸ و اینک لیمحی از بُرج از آمدن آنها آگاه شد، او حتّی به همۀ آماده سازی های جنگی آنها پی بُرد؛ بنابراین او مردمش را گرد هم آورد، و در کشتزارها و در جنگل ها برای آنها کمین کردند.
۹ و چنین گذشت که هنگامی که لامانیان بالا آمدند، مردم لیمحی شروع نمودند از کمین گاه هایشان بر سر آنها فرود آمدن، و شروع نمودند به کشتن آنها.
۱۰ و چنین گذشت که نبرد بی اندازه شدّت گرفت، زیرا آنها مانند شیرهای به دنبالِ شکارشان می جنگیدند.
۱۱ و چنین گذشت که مردم لیمحی شروع به پس راندن لامانیان از برابرشان نمودند؛ در حالیکه آنها در تعداد نیمِ لامانیان هم نبودند. ولی آنها برای جانشان می جنگیدند، و برای همسرانشان و برای فرزندانشان؛ بنابراین آنها تلاش بسیار می کردند و مانند اژدها می جنگیدند.
۱۲ و چنین گذشت که آنها پادشاه لامانیان را در میان تعدادی از مردگان آنان یافتند؛ با این حال او زخمی شده و روی زمین افتاده هنوز نمرده بود، چنین سریع بود گریختن مردمش.
۱۳ و آنها او را گرفتند و زخم هایش را بستند، و به پیش لیمحی آوردند و گفتند: بنگر، این پادشاه لامانیان است؛ او زخمی شده در میان مردگانشان فروافتاده، و آنان او را ترک کرده اند؛ و بنگر، ما او را به پیش تو آورده ایم؛ و اینک بگذار ما او را بکشیم.
۱۴ ولی لیمحی به آنها گفت: او را نکُشید، بلکه او را به اینجا آورید تا من او را ببینم. و آنها او را آوردند. و لیمحی به او گفت: چه دلیلی تو وا داشته ای تا به جنگ علیه مردم من برآیید؟ بنگر، مردم من سوگندی که من با تو بستم را نشکسته اند؛ بنابراین، چرا تو می بایستی سوگندی را که با مردم من بستی بشکنی؟
۱۵ و اینک پادشاه گفت: من سوگند را شکسته ام برای اینکه مردم تو دختران مردم مرا ربوده اند؛ بنابراین، در خشمم من مردمم را واداشتم تا به جنگ علیه مردم تو برآیند.
۱۶ و اینک لیمحی دربارۀ این موضوع چیزی نشنیده بود؛ بنابراین او گفت: من در میان مردمم جستجو می کنم و هر کسی که این را انجام داده است هلاک خواهد شد. بنابراین او واداشت جستجویی در میان مردمش انجام شود.
۱۷ اینک هنگامی که جدعون این چیزها را شنید، او فرماندۀ پادشاه بوده، پیش رفت و به پادشاه گفت: من از تو می خواهم دست برداری، و این مردم را جستجو نکنی، و آنها را به این چیز متّهم نکنی.
۱۸ زیرا آیا کشیشان پدرت را به یاد نمی آوری، کسانی که این مردم برآن بودند تا آنها را نابود کنند؟ و آیا آنها در بیابان نیستند؟ و آیا آنها همان کسانی نیستند که دختران لامانیان را دزدیده اند؟
۱۹ و اینک، بنگر، و این چیزها را برای پادشاه بگو، که او به مردمش بگوید که آنها نسبت به ما آرام شوند؛ زیرا بنگر آنها پیشاپیش در حال آماده شدن هستند تا علیه ما برآیند؛ و نیز بنگر تعداد ما کم است.
۲۰ و بنگر، آنها با سپاهیان بیشمارشان می آیند؛ و جز اینکه پادشاه آنها را نسبت به ما آرام کند ما هلاک خواهیم شد.
۲۱ زیرا آیا سخنان ابینادی برآورده نشده است، که او علیه ما نبوّت کرد — و همۀ این برای اینکه ما سخنان سَروَر را نمی خواستیم بگوش دل بپذیریم، و از نابکاری هایمان برگردیم؟
۲۲ و اینک بگذار پادشاه را آرام کنیم، و سوگندی که ما با او بسته ایم را برآورده کنیم؛ زیرا این بهتر است که ما در بندگی باشیم تا که جانمان را از دست دهیم؛ بنابراین، بگذار تا مانع چنین خونریزی زیادی شویم.
۲۳ و اینک لیمحی همۀ چیزها را دربارۀ پدرش و کشیشانی که به بیابان گریخته بودند برای پادشاه گفت، و ربوده شدن دخترانشان را به آنها نسبت داد.
۲۴ و چنین گذشت که پادشاه نسبت به مردم او آرام شد؛ و به آنها گفت: بگذارید تا پیش برویم تا بدون سلاح، با مردمم دیدار کنیم؛ و من بر تو با سوگندی قسم می خورم که مردم من مردم تو را نکشند.
۲۵ و چنین گذشت که آنها دنبال پادشاه رفتند، و بدون سلاح پیش رفتند تا با لامانیان رویارو شوند. و چنین گذشت که آنها با لامانیان رویارو شدند؛ و پادشاه لامانیان در برابر آنها خم شد، و برای مردم لیمحی التماس کرد.
۲۶ و هنگامی که لامانیان مردم لیمحی را دیدند که بدون سلاح بودند، بر آنها دلسوزی کردند و نسبت به آنها آرام شدند، و با پادشاه خود در آرامش به سرزمین خود بازگشتند.

----------
/study/scriptures/bofm/mosiah/21
فصل ۲۱
مردم لیمحی بدست لامانیان ضربه خورده و شکست می خورند — مردم لیمحی با عمون دیدار می کنند و می گروند — آنها به عمون دربارۀ بیست و چهار ورقۀ یارِدیان می گویند. نزدیک به ۱۲۲–۱۲۱ پیش از میلاد.
۱ و چنین گذشت که لیمحی و مردمش به شهر نیفای بازگشتند، و دوباره شروع نمودند در آن سرزمین در آرامش بسر برند.
۲ و چنین گذشت که پس از روزهای بسیاری لامانیان دوباره شروع به برانگیخته شدن در خشم علیه نیفایان نمودند، و شروع به آمدن به دور و بر مرزهای آن سرزمین نمودند.
۳ اینک آنها به سبب سوگندی که پادشاهشان برای لیمحی یاد کرده بود، جرأت کشتن آنان را نداشتند؛ ولی بر گونه های آنان می زدند و اختیار آنها را بدست گرفتند؛ و شروع به گذاشتن بارهای سنگین بر پشت آنها نمودند، و آنها را همچون خر زبان بسته ای می راندند —
۴ آری، همۀ این انجام می شد که سخن سَروَر بتواند برآورده شود.
۵ و اینک رنج های نیفایان زیاد بودند، و هیچ راهی نبود که آنها بتوانند خودشان را از دست آنان رهایی دهند، زیرا لامانیان آنها را از هر سو محاصره کرده بودند.
۶ و چنین گذشت که مردم به سبب رنج هایشان شروع به غُرولند کردن به پادشاه نمودند؛ و آنها شروع نمودند به خواستار شدن تا به نبرد علیه آنان بروند. و آنها با شکایت های خود پادشاه را به شدّت رنج دادند؛ بنابراین او گذاشت که آنها برپایۀ خواسته هایشان عمل کنند.
۷ و آنها دوباره گرد هم آمدند، و زره هایشان را بر تن کردند و علیه لامانیان پیش رفتند تا آنها را از سرزمینشان بیرون برانند.
۸ و چنین گذشت که لامانیان آنها را شکست دادند و آنها را پس راندند، و بسیاری از آنها را کشتند.
۹ و اینک سوگواری و عزاداری بزرگی در میان مردم لیمحی بود، سوگواری بیوه برای شوهرش، سوگواری پسر و دختر برای پدرشان، و برادران برای برادرانشان.
۱۰ اینک بیوه های بسیاری در سرزمین بودند، و آنها روز به روز توانمندانه زاری می کردند، زیرا ترس بزرگی از لامانیان بر آنها آمده بود.
۱۱ و چنین گذشت که فریادهای پیوستۀ آنها باقیماندۀ مردم لیمحی را به خشم علیه لامانیان برانگیخت؛ و آنها دوباره رفتند تا نبرد کنند، ولی دوباره تعداد زیادی را از دست داده، پس رانده شدند.
۱۲ آری، آنها دوباره یعنی برای بار سوّم رفتند، و به همان شیوه زجر کشیدند؛ و کسانی که کشته نشده بودند دوباره به شهر نیفای بازگشتند.
۱۳ و آنها خودشان را حتّی تا به خاک فروتن کردند، برپایۀ خواسته های دشمنانشان خود را مطیع یوغ بندگی کرده، خود گردن نهاده تا ضربه بخورند، و به این سو و آن سو رانده شوند و بار برند.
۱۴ و آنها حتّی تا اعماق فروتنی، خودشان را فروتن کردند؛ و توانمندانه به درگاه خدا زاری کردند؛ آری، آنها حتّی تمام روز به درگاه سَروَر زاری کردند که او آنها را از رنج هایشان رهایی دهد.
۱۵ و اینک سَروَر به سبب نابکاری های آنها به شنیدن زاری های آنها کُند بود؛ با این وجود سَروَر زاری های آنها را شنید، و شروع به نرم کردن دل های لامانیان نمود که آنها شروع به آسان کردن بارهایشان نمودند؛ با این حال سَروَر مناسب ندید تا آنها را از بندگی رهایی دهد.
۱۶ و چنین گذشت که آنها شروع نمودند تا اندازه ای در سرزمین کامروا شوند، و شروع نمودند غَلّه و گلّه ها و رمه های فراوانتری بار آورند، که از گرسنگی زجر نکشند.
۱۷ اینک تعداد زنان زیاد بود، بیشتر از مردان؛ بنابراین لیمحی پادشاه فرمان داد که هر مردی در تأمین بیوه ها و فرزندان آنها سهیم شود، که آنها از گرسنگی هلاک نشوند؛ و این را آنها به سبب زیادیِ تعداد آنهایی که کشته شده بودند انجام دادند.
۱۸ اینک مردم لیمحی تا آنجایی که امکان پذیر بود با هم یک جمعیّت شدند، و از غلّه و گلّه هایشان نگهداری کردند.
۱۹ و پادشاه، از ترس اینکه او به وسیله ای بدست لامانیان بیفتد، خودش در بیرون دیوارهای شهر احساس امنیّت نمی کرد، مگر اینکه او نگهبانانش را با خود می بُرد.
۲۰ و او واداشت که مردمش دور و بر سرزمین را دیده بانی کنند، که به یک وسیله ای آنها بتوانند آن کشیشانی که به بیابان گریخته بودند را بگیرند، کسانی که دختران لامانیان را دزدیده بودند، و اینکه سبب شده بودند چنین نابودی بزرگی بر آنها بیاید.
۲۱ زیرا آنها خواستار گرفتن آنان بودند که بتوانند آنان را مجازات کنند؛ زیرا آنان در شب به سرزمین نیفای آمده بودند، و غَلّه و بسیاری از چیزهای گرانبهای آنها را بُرده بودند؛ بنابراین آنها در کمین آنان بودند.
۲۲ و چنین گذشت که دیگر درگیری بین لامانیان و مردم لیمحی نبود، حتّی تا زمانی که عمون و برادرانش به آن سرزمین آمدند.
۲۳ و پادشاه با نگهبانانش در بیرون دروازه های شهر بوده، عمون و برادران او را پیدا کرد؛ و گمان کرده آنها کشیشان نوح هستند بنابراین واداشت که آنها گرفته و بسته، و به زندان انداخته شوند. و اگر آنها کشیشان نوح می بودند او وا می داشت که آنها کشته شوند.
۲۴ ولی هنگامی که او دریافت که آنها کشیشان نوح نبودند، بلکه آنها برادرانش بودند و از سرزمین زراحملا آمده بودند، او آکنده از شادی بی اندازه زیادی شد.
۲۵ اینک لیمحی پادشاه، پیش از آمدن عمون، تعداد کمی از مردان را فرستاده بود تا در جستجوی سرزمین زراحملا باشند؛ ولی آنها نتوانستند آن را پیدا کنند، و آنها در بیابان گُم شدند.
۲۶ با این وجود، آنها سرزمینی را پیدا کردند که مردمی داشته بود؛ آری، سرزمینی که با استخوان های خشک پوشیده شده بود؛ آری، سرزمینی که مردمی داشته بود و اینکه نابود شده بود؛ و آنها، گمان کرده آن سرزمین زراحملا بوده، تنها چند روز پیش از آمدن عمون، به سر مرزهای سرزمین رسیده، به سرزمین نیفای بازگشتند.
۲۷ و آنها نگاشته ای با خود آوردند، یعنی نگاشته ای از مردمی که استخوان هایشان را آنها پیدا کرده بودند؛ و آن بر ورقه های فلزی کنده کاری شده بود.
۲۸ و اینک لیمحی از دهان عمون فهمید که موصایای پادشاه هدیه ای از خدا دارد که با آن او می تواند چنین کنده کاری هایی را ترجمه کُند، او دوباره آکنده از شادی شد؛ آری، و عمون نیز شادمانی کرد.
۲۹ با این حال عمون و برادرانش برای اینکه بسیاری از برادرانشان کشته شده بودند آکنده از اندوه شدند.
۳۰ و همچنین اینکه نوح پادشاه و کشیشانِ او سبب شدند که مردم به چنان گناهان و نابکاری های زیادی علیه خدا کشیده شوند؛ و آنها همچنین برای مرگ ابینادی سوگواری کردند؛ و نیز برای راهی شدن آلما و مردمی که با او رفتند، کسانی که با نیرو و قدرت خدا و ایمان به سخنانی که از سوی ابینادی گفته شده بودند، کلیسای خدا را تشکیل داده بودند.
۳۱ آری، آنها از راهی شدنِ آنان اندوهگین بودند، زیرا آنها نمی دانستند آنان به کجا گریخته بودند. اینک آنها با خوشحالی خواهان پیوستن به آنان بودند، زیرا آنها خودشان به پیمانی با خدا وارد شده بودند تا او را خدمت کنند و فرمان هایش را نگاه دارند.
۳۲ و اینک از زمان آمدن عمون، لیمحی پادشاه و همچنین بسیاری از مردمش نیز به پیمانی با خدا وارد شدند، تا او را خدمت کنند و فرمان هایش را نگاه دارند.
۳۳ و چنین گذشت که لیمحی پادشاه و بسیاری از مردمش خواستار شدند تا تعمید یابند؛ ولی هیچ کسی در سرزمین نبود که از سوی خدا اختیار داشته باشد. و عمون، خودش را خدمتگزاری ناشایست پنداشته، از انجام این کار سر باز زد.
۳۴ بنابراین آنها در آن هنگام، منتظر روح سَروَر بوده، برای خود کلیسایی تشکیل ندادند. اینک آنها خواستار بودند تا همانند آلما و برادرانش شوند، که به بیابان گریخته بودند.
۳۵ آنها خواستار بودند تا تعمید یابند که آنها به عنوان یک گواه و یک شاهد از ته دل خواهان خدمت کردن به خدا هستند؛ با این وجود آنها زمان آن را بتأخیر انداختند؛ و سرگذشتی از تعمید یافتن آنها پس از این داده خواهد شد.
۳۶ و اینک همۀ اندیشۀ عمون و مردمش، و لیمحی پادشاه و مردمش، رهایی دادن خودشان از دست لامانیان و از بندگی بود.

----------
/study/scriptures/bofm/mosiah/22
فصل ۲۲
برنامه هایی برای فرار مردم از بندگیِ لامانیان ریخته می شود — لامانیان مست می شوند — مردم فرار می کنند، به زراحملا باز می گردند، و مطیع موصایاشاه می شوند. نزدیک به ۱۲۱–۱۲۰ پیش از میلاد.
۱ اینک چنین گذشت که عمون و لیمحی پادشاه شروع نمودند به مشورت با مردم که چگونه آنها می بایستی خودشان را از بندگی رهایی دهند؛ و حتّی آنها واداشتند که همۀ مردم خودشان گرد هم آیند؛ و این را آنها انجام دادند که رأی مردم را دربارۀ این موضوع بدانند.
۲ و چنین گذشت که آنها نتوانستند هیچ راهی برای رهایی دادن خودشان از بندگی بیابند، جز اینکه زنان و فرزندانشان، و گلّه هایشان و رمه هایشان و چادرهایشان را بردارند، و راهی بیابان شوند؛ زیرا لامانیان چنان بیشمار بوده، برای مردم لیمحی امکان پذیر نبود، با این اندیشه که خودشان را با شمشیر از بندگی رهایی دهند با آنها درگیر شوند.
۳ اینک چنین گذشت که جدعون پیش رفت و در برابر پادشاه ایستاد، و به او گفت: اینک ای پادشاه، تو تاکنون سخنان مرا چندین بار بگوش دل پذیرفته ای هنگامی که ما با برادرانمان، لامانیان، درگیر می شدیم.
۴ و اینک ای پادشاه، اگر تو مرا خدمتگزار بی سودی نیافته ای، یا اگر تو هر اندازه به سخنان من تاکنون گوش داده ای و آنها خدمتی به تو بوده اند، همان گونه من خواستارم که تو به سخنان من در این لحظه گوش دهی، و من خدمتگزار تو خواهم بود و این مردم را از بندگی رهایی خواهم داد.
۵ و پادشاه گذاشت او سخن بگوید. و جدعون به او گفت:
۶ به گذرگاه پشتی، از راه دیوار پشتی، در بخش پشتی شهر، بنگر. لامانیان، یا نگهبانان لامانیان، در هنگام شب مست هستند؛ بنابراین بگذار بیانیه ای به میان همۀ این مردم بفرستیم که آنها گلّه ها و رمه هایشان را گرد هم آورند، که آنها را در هنگام شب به بیابان برانند.
۷ و من برپایۀ فرمان تو خواهم رفت و آخرین خراج شراب را به لامانیان پرداخت خواهم کرد، و آنها مست خواهند شد؛ و ما از راه گذرگاه مخفی در سمت چپ اردوگاهِ آنها هنگامی که آنها مست شده اند و خوابیده اند خواهیم گذشت.
۸ بدین گونه ما با زنان و فرزندانمان، گلّه هایمان و رمه هایمان راهی بیابان خواهیم شد؛ و به دور و بر سرزمین شیلوم سفر خواهیم کرد.
۹ و چنین گذشت که پادشاه سخنان جدعون را بگوش دل پذیرفت.
۱۰ و لیمحی پادشاه واداشت که مردمش گلّه هایشان را گرد آورند؛ و او خراج شراب را برای لامانیان فرستاد؛ و او همچنین، به عنوان هدیه به آنها، شراب بیشتری برای آنها فرستاد؛ و آنها آزادانه از شرابی که لیمحی پادشاه برای آنها فرستاد نوشیدند.
۱۱ و چنین گذشت که مردم لیمحی پادشاه هنگام شب با گلّه هایشان و رمه هایشان راهی بیابان شدند، و آنها به بیابانِ دور و بر سرزمین شیلوم رفتند، و از سوی عمون و برادرانش راهنمایی شده، راهشان را بسوی سرزمین زراحملا کج کردند.
۱۲ و آنها همۀ طلایشان و نقره شان و چیزهای گرانبهایشان را که می توانستند با خود ببرند، و نیز آذوقه هایشان را با خود بسوی بیابان برداشته بودند؛ و مسافرت خود را دنبال کردند.
۱۳ و پس از اینکه چندین روز در بیابان بوده به سرزمین زراحملا وارد شده و به مردم موصایا پیوستند، و مطیع او شدند.
۱۴ و چنین گذشت که موصایا آنها را با شادی پذیرفت؛ و نیز نگاشته های آنها، و همچنین نگاشته هایی که بدست مردم لیمحی یافته شده بودند را دریافت کرد.
۱۵ و اینک چنین گذشت هنگامی که لامانیان دریافتند که مردم لیمحی در هنگام شب از سرزمین به بیرون راهی شده اند، آنها لشکری به بیابان فرستادند تا آنان را دنبال کنند؛
۱۶ و پس از اینکه آنان را برای دو روز دنبال کرده بودند، آنها دیگر نتوانستند ردّ پای آنان را دنبال کنند؛ بنابراین آنها در بیابان گُم شدند.

----------
/study/scriptures/bofm/mosiah/23
سرگذشت آلما و مردم سَروَر، کسانی که بدست مردم نوح پادشاه به بیابان رانده شدند.
دربرگیرندۀ فصل های ۲۳ و ۲۴.
فصل ۲۳
آلما از پادشاه شدن سر باز می زند — او به عنوان کشیش اعظم خدمت می کند — سَروَر مردم خود را نکوهش می کند، و لامانیان بر سرزمین حیلام چیره می شوند — عمولون، رهبر کشیشانِ نابکار نوحِ پادشاه، زیر دست شهریار لامانی فرمانروایی می کند. نزدیک به ۱۴۵–۱۲۱ پیش از میلاد
۱ اینک آلما، از سوی سَروَر هشدار داده شده که لشکریان نوح پادشاه بر آنها می آیند، و آن را به مردمش آشکار کرده، بنابراین آنها گلّه هایشان و غلّه هایشان را گردآوری کردند، و پیش از آمدن لشکریان نوح روانۀ بیابان شدند.
۲ و سَروَر آنها را نیرومند ساخت، که مردم نوح پادشاه نتوانستند آنها را بگیرند و نابود کنند.
۳ و آنها در مسافرت هشت روزه به بیابان گریختند.
۴ و آنها به سرزمینی رسیدند، آری، یعنی سرزمینی بسیار زیبا و دلنشین، سرزمینی از آب پاک.
۵ و آنها چادرهایشان را زدند، و شروع به کِشت زمین نمودند، و شروع به ساختن ساختمان ها نمودند؛ آری، آنها کاردان بودند و بی اندازه زحمت می کشیدند.
۶ و مردم خواستار شدند که آلما پادشاه آنها شود، زیرا او محبوب مردمش بود.
۷ ولی او به آنها گفت: بنگرید، شایسته نیست که ما پادشاهی داشته باشیم؛ زیرا بدین گونه سَروَر می گوید: یک تن را بالاتر از دیگری ارج ننهید، یا یک انسان نمی بایستی خودش را بالاتر از دیگری پندارد؛ بنابراین من به شما می گویم شایسته نیست که شما پادشاهی داشته باشید.
۸ با این وجود، اگر امکان پذیر بود که شما می توانستید همواره مردان دادگری داشته باشید تا پادشاهان شما شوند برای شما خوب می بود که پادشاهی داشته باشید.
۹ ولی نابکاری های نوح پادشاه و کشیشانش را به یاد آورید؛ و من خودم در دامی گرفتار شده بودم، و چیزهای بسیاری انجام دادم که در نظر سَروَر پلید بودند که مرا به توبه ای دردناک واداشتند.
۱۰ با این وجود، پس از پریشانی زیاد، سَروَر فریادهای مرا شنید و نیایش های مرا پاسخ داد، و مرا در آوردن بسیاری از شما به شناخت راستین بودنش ابزاری در دست خود ساخته است.
۱۱ با این وجود، در این به وجد نمی آیم، زیرا من شایستۀ به وجد آمدن از خودم نیستم.
۱۲ و اینک من به شما می گویم، شما زیر ستم نوح پادشاه بوده اید، و در بندگی او و کشیشانش بوده اید، و بدست آنها به نابکاری آورده شده اید؛ بنابراین شما با بندهای نابکاری بسته شده بودید.
۱۳ و اینک از آنجایی که شما با قدرت خدا از این بندها رهایی داده شده اید؛ آری، یعنی بیرون از دست نوح پادشاه و مردمش، و نیز از بندهای نابکاری، من این چنین خواستارم که شما در این آزادی که با آن آزاد شده اید استوار بایستید، و اینکه به هیچ انسانی اطمینان نکنید که پادشاه بر شما شود.
۱۴ و همچنین به هیچ کسی اعتماد نکنید که آموزگار شما یا خدمتگزار شما باشد، جز اینکه او مرد خدا باشد، در راه های او گام برداشته و فرمان های او را نگاه دارد.
۱۵ بدین گونه آلما به مردمش آموزش داد، که هر انسانی می بایستی به همسایه اش همچون خود مهر ورزد، که در میان آنها هیچ درگیری نباشد.
۱۶ و اینک، آلما، پایه گذار کلیسای آنها بوده، کشیش اعظم آنها شد.
۱۷ و چنین گذشت که هیچ کسی اختیارِ موعظه کردن یا آموزش دادن را دریافت نمی کرد مگر بدست او از سوی خدا. بنابراین او همۀ کشیشان و همۀ آموزگاران آنها را تخصیص داد؛ و هیچ کدام تخصیص داده نمی شدند مگر اینکه آنها مردانی دادگر بودند.
۱۸ بنابراین آنها مراقب مردمشان بودند، و آنها را با چیزهای در ارتباط با پرهیزکاری پرورش می دادند.
۱۹ و چنین گذشت که آنها شروع به بی اندازه کامروا شدن در سرزمین نمودند؛ و آنها سرزمین را حیلام خواندند.
۲۰ و چنین گذشت که آنها بی اندازه در سرزمین حیلام افزایش یافتند و کامروا شدند؛ و شهری ساختند، که آنها آن را شهر حیلام خواندند.
۲۱ با این وجود سَروَر مناسب می بیند تا مردمش را نکوهش کند؛ آری، او صبوری و ایمان آنها را می آزماید.
۲۲ با این وجود — هر کسی که به او توکّل کند همان در روز آخر بالا برده خواهد شد. آری، و در مورد این مردم بدین گونه بود.
۲۳ زیرا بنگرید، من به شما نشان خواهم داد که آنها به بندگی آورده شدند، و هیچ کسی نمی توانست آنها را رهایی دهد مگر سَروَر خدایشان، آری، یعنی خدای ابراهیم و اسحاق و یعقوب.
۲۴ و چنین گذشت که او آنها را رهایی داد، و قدرت توانای خود را به آنها نشان داد، و زیاد بود شادمانی های آنها.
۲۵ زیرا بنگرید، چنین گذشت که در حالیکه آنها در سرزمین حیلام بودند، آری، در شهر حیلام، در حالیکه در دور و بر سرزمین کِشت می کردند، بنگرید لشکری از لامانیان در سر مرزهای سرزمین بود.
۲۶ اینک چنین گذشت که برادران آلما از دشت هایشان گریختند، و در شهر حیلام گرد هم آمدند؛ و آنها به سبب پدیدار شدن لامانیان بسیار وحشت زده شدند.
۲۷ ولی آلما پیش رفت و در میان آنها ایستاد، و آنها را نصیحت کرد که نمی بایستی وحشت زده شوند، بلکه آنها می بایستی سَروَر خدایشان را به یاد آورند و او آنها را رهایی خواهد داد.
۲۸ بنابراین آنها بر ترسشان غلبه کردند، و شروع به زاری کردن به درگاه سَروَر نمودند که او دل های لامانیان را نرم کند، که آنها و زنانشان و فززندانشان را امان دهند.
۲۹ و چنین گذشت که سَروَر دل های لامانیان را نرم کرد. و آلما و برادرانش پیش رفتند و خودشان را به دست آنها سپردند؛ و لامانیان سرزمین حیلام را تصرّف کردند.
۳۰ اینک لشکریان لامانیان، که به دنبال مردم لیمحی پادشاه بودند، در بیابان برای روزهای بسیاری گم شده بودند.
۳۱ و بنگرید، آنها آن کشیشان نوح پادشاه را، در جایی که آنها عمولون می خواندند، یافته بودند؛ و آنان شروع به تصرّف سرزمین عمولون نموده بودند و شروع به کِشت زمین نموده بودند.
۳۲ اینک نام رهبر آن کشیشان عمولون بود.
۳۳ و چنین گذشت که عمولون به لامانیان التماس کرد؛ و او همچنین همسرانشان، کسانی که دختران لامانیان بودند، را پیش فرستاد، تا به برادرانشان التماس کنند، که آنها شوهرانشان را نابود نکنند.
۳۴ و لامانیان برای عمولون و برادرانش دلسوزی کردند، و آنها را به سبب همسرانشان نابود نکردند.
۳۵ و عمولون و برادرانش به لامانیان پیوستند، و آنها در بیابان در جستجوی سرزمین نیفای سفر می کردند هنگامی که سرزمین حیلام را پیدا کردند، که بدست آلما و برادرانش تصرّف شده بود.
۳۶ و چنین گذشت که لامانیان به آلما و برادرانش وعده دادند، که اگر آنان راهی که به سرزمین نیفای می رود را به آنها نشان دهند آنها به آنان زندگی شان و آزادی شان را عطا خواهند کرد.
۳۷ ولی پس از اینکه آلما به آنها راهی که به سرزمین نیفای می رفت را نشان داد لامانیان وعدۀ خود را نگاه نداشتند؛ بلکه نگهبانانی در دور و بر سرزمین حیلام، بر آلما و برادرانش قرار دادند.
۳۸ و بقیۀ آنها به سرزمین نیفای رفتند؛ و بخشی از آنها به سرزمین حیلام بازگشتند، و با خود همسران و فرزندانِ نگهبانانی که در آن سرزمین مانده بودند را نیز آوردند.
۳۹ و پادشاه لامانیان عمولون را گذاشت که پادشاه و فرمانروا بر مردمش باشد، کسانی که در سرزمین حیلام بودند؛ با این وجود او هیچ قدرتی در انجام هیچ کاری که بر خلاف خواست پادشاه لامانیان باشد را نداشت.

----------
/study/scriptures/bofm/mosiah/24
فصل ۲۴
عمولون آلما و مردمش را آزار می دهد — اگر آنها نیایش کنند کشته می شوند — سَروَر کاری می کند تا بار آنها سبک به نظر آید — او آنها را از بندگی رهایی می دهد، و آنها به زراحملا باز می گردند. نزدیک به ۱۴۵–۱۲۰ پیش از میلاد.
۱ و چنین گذشت که عمولون در چشمان پادشاه لامانیان مورد لطف قرار گرفت؛ بنابراین، پادشاه لامانیان گذاشت که او و برادرانش آموزگارانِ تعیین شده بر مردمش باشند، آری، حتّی بر مردمی که در سرزمین شملون، و در سرزمین شیلوم، و در سرزمین عمولون بودند.
۲ زیرا لامانیان همۀ این سرزمین ها را تصرّف کرده بودند؛ بنابراین، پادشاه لامانیان برای همۀ این سرزمین ها پادشاهانی تعیین کرده بود.
۳ و اینک نام پادشاه لامانیان لامان بود، خوانده شده بنام پدرش؛ و بنابراین او لامان پادشاه خوانده می شد. و او پادشاهِ بر مردم بیشماری بود.
۴ و او از برادران عمولون در هر سرزمینی که بدست مردمش تصرّف شده بود آموزگارانی تعیین کرد؛ و بدین گونه زبان نیفای در میان همۀ مردم لامانیان شروع به آموزش دادن شد.
۵ و آنها با یکدیگر مردمی دوستانه بودند؛ با این وجود آنها خدا را نمی شناختند؛ برادران عمولون نه به آنها دربارۀ سَروَر خدایشان هیچ چیزی می گفتند، نه از قانون موسی؛ نه به آنها سخنان ابینادی را آموزش می دادند.
۶ ولی آنها به آنان آموزش می دادند که نگاشته های خود را ثبت کنند، و اینکه به یکدیگر بنویسند.
۷ و بدین گونه لامانیان شروع به افزایش ثروت نمودند، و شروع به داد و ستد با یکدیگر نمودند و قدرتمند شدند، و شروع نمودند از نظر خرَدمندی جهان مردمی حیله گر و خرَدمند شدن، آری، مردمی بسیار حیله گر، در همۀ شیوه های نابکاری و چپاول دلشاد می شدند، مگر اینکه در میان برادران خودشان می بود.
۸ و اینک چنین گذشت که عمولون شروع نمود اختیار بر آلما و برادرانش را بدست گرفتن، و شروع نمود به آزار او، و واداشت که فرزندانش فرزندان آنها را آزار دهند.
۹ زیرا عمولون آلما را می شناخت، که او یکی از کشیشان پادشاه بوده، و اینکه این او بود که سخنان ابینادی را باور کرد و از برابر پادشاه به بیرون رانده شد، و بنابراین از او خشمگین شد؛ زیرا او مطیع لامانِ پادشاه بود، با این حال او اختیار بر آنها را بدست گرفته از آنها کار می کشید، و کارفرمایانی بر آنها نهاده بود.
۱۰ و چنین گذشت که رنج های آنها چنان زیاد بود که آنها شروع نمودند به درگاه خدا توانمندانه زاری کردن.
۱۱ و عمولون به آنها فرمان داد که از زاری کردن دست بردارند؛ و نگهبانانی بر آنها نهاد تا مراقب آنها باشند، که هر کسی در حال فرا خواندن خدا پیدا شود کشته شود.
۱۲ و آلما و مردمش صدایشان را به سَروَر خدایشان بلند نکردند، ولی دل هایشان را بر او برون ریختند؛ و او از اندیشه های دل هایشان آگاه بود.
۱۳ و چنین گذشت که ندای سَروَر در رنج هایشان بر آنها آمد، گفتا: سرهای خود را بالا بگیرید و آسوده باشید، زیرا من از پیمانی که شما با من بسته اید آگاهم؛ و من با مردمم پیمان خواهم بست و آنها را از بندگی رهایی خواهم داد.
۱۴ و من همچنین بارهایی که بر شانه های شما نهاده شده اند را سبک خواهم کرد که شما نتوانید آنها را حتّی در حالیکه در بندگی هستید بر پشت خود احساس کنید؛ و این را من انجام خواهم داد که شما از این پس به عنوان گواهانی برای من بایستید، و اینکه شما بدرستی بدانید که من، سَروَر خدا، مردمم را در رنج هایشان دیدار می کنم.
۱۵ و اینک چنین گذشت که بارهایی که بر آلما و برادرانش نهاده شده بودند سبک شدند؛ آری، سَروَر آنها را نیرومند کرد که آنها بتوانند بارهایشان را به آسانی تحمل کنند، و آنها شادی کنان و با بُردباری به همۀ خواست سَروَر گردن نهادند.
۱۶ و چنین گذشت که ایمان آنها و صبوری آنها چنان زیاد بود که ندای سَروَر دوباره بر آنها آمد، گفتا: آسوده باشید، زیرا فردا من شما را از بندگی رهایی خواهم داد.
۱۷ و او به آلما گفت: تو به پیش مردم برو، و من با تو می آیم و این مردم را از بندگی رهایی خواهم داد.
۱۸ اینک چنین گذشت که آلما و مردمش در طول شب گلّه هایشان و همچنین غلّه شان را گرد هم آوردند؛ آری، حتّی همۀ طول شب، آنها گلّه هایشان را گردآوری می کردند.
۱۹ و در بامداد سَروَر واداشت تا خوابی عمیق بر لامانیان آید، آری، و همۀ کارفرمایان آنها در خوابی عمیق بودند.
۲۰ و آلما و مردمش روانۀ بیابان شدند؛ و هنگامی که آنها همۀ روز را مسافرت کردند چادرهایشان را در یک وادی زدند و آن وادی را آلما خواندند، برای اینکه او راهشان را در بیابان راهنمایی کرده بود.
۲۱ آری، و در وادی آلما آنها سپاس هایشان را بر خدا برون ریختند، برای اینکه او بر آنها مهربان بوده و بارهای آنها را سبک کرده بود، و آنها را از بندگی رهایی داده بود؛ زیرا آنها در بندگی بودند و هیچ کسی جز سَروَر خدایشان نمی توانست آنها را از بندگی رهایی دهد.
۲۲ و آنها از خدا سپاسگزاری کردند، آری، همۀ مردانشان و همۀ زنانشان و همۀ فرزندانشان که می توانستند سخن گویند صدایشان را در ستایش های خدایشان بلند کردند.
۲۳ و اینک سَروَر به آلما گفت: شتاب کن و خودت و این مردم را از این سرزمین بیرون ببر، زیرا لامانیان بیدار شده اند و تو را دنبال می کنند؛ بنابراین از این سرزمین بیرون برو، و من لامانیان را در این وادی نگه می دارم که آنها بیشتر از این به دنبال این مردم نیایند.
۲۴ و چنین گذشت که آنها از وادی به بیرون روانه شدند، و سفرشان را در بیابان ادامه دادند.
۲۵ و پس از اینکه آنها دوازده روز در بیابان بودند به سرزمین زراحملا رسیدند؛ و موصایای پادشاه نیز آنها را با شادی پذیرفت.

----------
/study/scriptures/bofm/mosiah/25
فصل ۲۵
نوادگان مولق در زراحملا نیفایانی می شوند — آنها از مردم آلما و زنیف با خبر می شوند — آلما لیمحی و همۀ مردم او را تعمید می دهد — موصایا به آلما اختیار می دهد تا کلیسای خدا را سازماندهی کند. نزدیک به ۱۲۰ پیش از میلاد.
۱ و اینک موصایای پادشاه واداشت که همۀ مردم گرد هم آیند.
۲ اینک از فرزندان نیفای، یا از کسانی که از نوادگان نیفای بودند، چندان زیاد نبودند، به اندازۀ مردم زراحملا، کسانی که از نوادگان مولق بودند، و کسانی که با او به بیابان آمدند.
۳ و اینک مردم نیفای و مردم زراحملا چنان به اندازۀ مردم لامانیان نبودند؛ آری، تعداد آنها به اندازۀ نیم آنها هم نبود.
۴ و اینک همۀ مردم نیفای و همچنین همۀ مردم زراحملا گرد هم آمدند، و آنها در دو گروه گرد هم آمدند.
۵ و چنین گذشت که موصایا نگاشته های زنیف را بر مردمش خواند، و واداشت تا خوانده شود؛ آری، او نگاشته های مردم زنیف، از زمانی که آنها سرزمین زراحملا را ترک کردند تا زمانی که آنها دوباره بازگشتند را خواند.
۶ و او همچنین سرگذشت آلما و برادرانش و همۀ رنج هایشان، از زمانی که آنها سرزمین زراحملا را ترک کردند تا زمانی که آنها دوباره بازگشتند را خواند.
۷ و اینک، هنگامی که موصایا به خواندن نگاشته ها پایان داد، مردم او که در سرزمین مانده بودند شگفت زده و حیرت زده شدند.
۸ زیرا آنها نمی دانستند به چه بیندیشند؛ زیرا هنگامی که آنها به کسانی که از بندگی رهایی یافته بودند نگریستند، آکنده از شادی بی اندازه زیادی شدند.
۹ و دوباره، هنگامی که آنها به برادرانشان اندیشیدند که بدست لامانیان کشته شده بودند آکنده از اندوه شدند، و حتّی از اندوه بسیار اشک ریختند.
۱۰ و دوباره، هنگامی که آنها به نیکی بی درنگ خدا، و قدرت او در رهایی دادن آلما و برادرانش از بندگی و از دست لامانیان اندیشیدند، صدایشان را بلند کردند و از خدا سپاسگزاری کردند.
۱۱ و دوباره، هنگامی که آنها به لامانیان، کسانی که برادران آنها بودند، و به وضعیّت گناهکاری و ناپاکی آنها اندیشدند، آنها برای بهروزی روان های آنان آکنده از درد و اندوه شدند.
۱۲ و چنین گذشت که کسانی که فرزندان عمولون و برادرانش بودند، که دختران لامانیان را به همسری گرفته بودند، از رفتار پدرانشان دلخور بودند، و دیگر نمی خواستند بنام پدرانشان خوانده شوند، بنابراین آنها نام نیفای را بر خودشان گذاشتند، که آنها فرزندان نیفای خوانده شوند و در میان کسانی که نیفایان خوانده می شدند شمرده شوند.
۱۳ و اینک همۀ مردم زراحملا از نیفایان شمرده می شدند، و این برای اینکه پادشاهی، به هیچ کسی واگذار نمی شد مگر کسانی که از نوادگان نیفای بودند.
۱۴ و اینک چنین گذشت که هنگامی که موصایا به سخن گفتن و خواندن برای مردم پایان داد، او خواستار شد که آلما نیز به مردم سخن گوید.
۱۵ و آلما بر آنها، هنگامی که آنها در جمعیّت های بزرگ گرد هم آمده بودند، سخن گفت، با موعظه کردن بر مردم، به توبه و ایمان داشتن به سَروَر، و از جمعیّتی به جمعیّت دیگر رفت.
۱۶ و او مردم لیمحی و برادران او، همۀ کسانی که از بندگی رهایی یافته بودند را نصیحت کرد که آنها می بایستی به یاد آورند که این سَروَر بود که آنها را رهایی داد.
۱۷ و چنین گذشت که پس از اینکه آلما چیزهای بسیاری را به مردم آموزش داد و به سخن گفتن به آنها پایان داد، لیمحی پادشاه خواستار شد که تعمید یابد؛ و همۀ مردم او نیز خواستار شدند که تعمید یابند.
۱۸ بنابراین، آلما به درون آب رفت و آنها را تعمید داد؛ آری، او آنها را به شیوه ای که برادرانش را در آب های مورمون تعمید داده بود، تعمید داد؛ آری، و همۀ کسانی را که او تعمید داد به کلیسای خدا تعلّق یافنتد؛ و این به سبب ایمان آنها به سخنان آلما بود.
۱۹ و چنین گذشت که موصایای پادشاه گذاشت که آلما کلیساهایی در همۀ سرزمین زراحملا برپا کند؛ و به او قدرت داد تا کشیشان و آموزگارانی بر هر کلیسایی مقرّر کند.
۲۰ اینک این انجام شد برای اینکه مردم چنان زیاد بودند که همۀ آنها نمی توانستند با یک آموزگار اداره شوند؛ نه همۀ آنها می توانستند سخنان خدا را در یک گرد هم آیی بشنوند.
۲۱ بنابراین آنها در جمعیّت های گوناگون، که کلیسا خوانده می شد گرد هم می آمدند؛ هر کلیسایی کشیشان و آموزگارانی داشته، و هر کشیشی سخنان را همان گونه که از دهان آلما بر او بیان شده بود موعظه می کرد.
۲۲ و بدین گونه، با وجودی که کلیساهای بسیاری بودند همۀ آنها یک کلیسا بودند، آری، یعنی کلیسای خدا؛ زیرا در همۀ کلیساها چیزی جز توبه و ایمان به خدا موعظه نمی شد.
۲۳ و اینک هفت کلیسا در سرزمین زراحملا وجود داشت. و چنین گذشت که هر کسی که خواستار بود تا نام مسیح یا خدا را بر خود نَهد، به کلیساهای خدا می پیوست.
۲۴ و آنها مردم خدا خوانده شدند. و سَروَر روحش را بر آنها برون ریخت، و آنها در سرزمین برکت یافته و کامروا شدند.

----------
/study/scriptures/bofm/mosiah/26
فصل ۲۶
بسیاری از اعضای کلیسا بدست بی ایمانان به گناه کشیده می شوند — به آلما زندگی جاویدان وعده داده می شود — کسانی که توبه می کنند و تعمید می یابند بخشش را بدست می آورند — اعضای گناهکارِ کلیسا که توبه کنند و به آلما و به سَروَر اعتراف کنند بخشیده خواهند شد؛ وگرنه، آنها در میان مردم کلیسا شمرده نخواهند شد. نزدیک به ۱۲۰–۱۰۰ پیش از میلاد.
۱ اینک چنین گذشت که بسیاری از نسلِ در حال رشد، بچه های کوچکی بودند که سخنان بنیامینِ پادشاه را، در زمانی که او بر مردمش سخن می گفت نمی فهمیدند؛ و به آیین های پدرانشان ایمان نداشتند.
۲ آنها نه به چیزی که دربارۀ رستاخیز مردگان گفته شده بود ایمان داشتند، نه آنها به چیزی دربارۀ آمدن مسیح ایمان داشتند.
۳ و اینک به سبب بی ایمانیشان آنها سخن خدا را نمی توانستند بفهمند؛ و دل هایشان سخت شده بود.
۴ و آنها نه می خواستند تعمید یابند نه می خواستند به کلیسا بپیوندند. و آنها نسبت به ایمانشان مردمی جدا بودند، و از آن پس این چنین باقیماندند، یعنی در وضعیت نفسانی و گناهکاریشان؛ زیرا آنها نمی خواستند سَروَر خدایشان را بخوانند.
۵ و اینک در دورانِ فرمانروایی موصایا آنها به اندازۀ نیم مردم خدا هم نبودند؛ ولی به سبب ناسازگاری میان برادران، تعداد آنها بیشتر شد.
۶ زیرا چنین گذشت که آنها بسیاری را که در کلیسا بودند، با سخنان چاپلوسانۀ خود فریب دادند، و سبب شدند آنان گناهانِ زیادی کنند؛ بنابراین لازم شد که کسانی که گناه می کردند که در کلیسا بودند، از سوی کلیسا اندرز داده شوند.
۷ و چنین گذشت که آنها به پیش کشیشان آورده شدند، و بدست آموزگاران به کشیشان سپرده شدند؛ و کشیشان آنها را به پیش آلما کسی که کشیش اعظم بود آوردند.
۸ اینک موصایای پادشاه اختیار بر کلیسا را به آلما داده بود.
۹ و چنین گذشت که آلما دربارۀ آنان نمی دانست؛ ولی گواهان بسیاری علیه آنان بودند؛ آری، مردم ایستادند و از نابکاری های فراوان آنان گواهی دادند.
۱۰ اینک پیش از این هیچ چنین چیزی رخ نداده بود؛ بنابراین آلما در روح خود آزرده شد، و واداشت که آنها به پیش پادشاه آورده شوند.
۱۱ و او به پادشاه گفت: بنگر، اینها بسیاری از آن کسانی هستند که ما به پیش تو آورده ایم، کسانی که از سوی برادرانشان متّهم شده اند؛ آری، و آنها به نابکاری های گوناگونی کشیده شده اند. و آنها از نابکاری های خود توبه نمی کنند؛ بنابراین ما آنها را به پیش تو آورده ایم که تو آنها را برپایۀ بِزِهکاری هایشان داوری کنی.
۱۲ ولی موصایای پادشاه به آلما گفت: بنگر، من آنها را داوری نمی کنم؛ بنابراین من آنها را به دستان تو تحویل می دهم تا داوری شوند.
۱۳ و اینک روح آلما دوباره آزرده شد؛ و او رفت و از سَروَر جویا شد که در این باره چه باید کند، زیرا او می ترسید که در دید خدا ستم کند.
۱۴ و چنین گذشت که پس از اینکه او تمام روانش را برای خدا برون ریخت، ندای سَروَر بر او آمد، گفتا:
۱۵ برکت یافته هستی تو آلما، و برکت یافته هستند آنهایی که در آبهای مورمون تعمید یافتند. تنها به سبب ایمان بی اندازه ات به سخنان ابینادی خدمتگزار من، تو برکت یافته هستی.
۱۶ و برکت یافته هستند آنها تنها به سبب ایمان بی اندازه شان در سخنانی که بر آنها گفته ای.
۱۷ و برکت یافته هستی تو برای اینکه کلیسایی در میان این مردم برپا کرده ای؛ و آنها برپا خواهند شد و آنها مردم من خواهند بود.
۱۸ آری، برکت یافته هستند این مردمی که خواهان برگرفتن نام من هستند؛ زیرا بنام من آنها فرا خوانده خواهند شد؛ و آنها به من تعلق دارند.
۱۹ و برای اینکه تو دربارۀ سرپیچی کنندگان از من جویا شده ای، تو برکت یافته هستی.
۲۰ تو خدمتگزار من هستی؛ و من با تو پیمان می بندم که تو زندگی جاویدان خواهی داشت؛ و تو مرا خدمت کن و بنام من پیش برو، و برّه های مرا گرد هم آور.
۲۱ و او که ندای مرا بشنَود برّۀ من خواهد بود؛ و او را تو در کلیسا بپذیر، و او را من نیز خواهم پذیرفت.
۲۲ زیرا بنگر، این کلیسای من است؛ هر کسی که تعمید می یابد به توبه تعمید خواهد یافت. و هر کسی را تو بپذیری بنام من ایمان خواهد آورد؛ و او را من به رایگان خواهم بخشید.
۲۳ زیرا این من هستم که گناهان جهان را بر خود می گیرم؛ زیرا این من هستم که آنها را آفریده ام؛ و این من هستم که به آن که تا آخر ایمان داشته باشد، جایی در دست راستم عطا خواهم کرد.
۲۴ زیرا بنگر، بنام من آنها خوانده می شوند؛ و اگر آنها مرا بشناسند پیش خواهند آمد و جایی جاویدان در دست راست من خواهند داشت.
۲۵ و چنین خواهد گذشت که هنگامی که دوّمین شیپور به صدا درآید آنگاه آنهایی که مرا هرگز نشناختند پیش خواهند آمد و در برابر من خواهند ایستاد.
۲۶ و آنگاه آنها خواهند دانست که من سَروَر خدایشان هستم، که من بازخریدار آنها هستم؛ ولی آنها بازخرید نخواهند شد.
۲۷ و آنگاه من به آنها اعتراف خواهم کرد که آنها را هرگز نمی شناختم؛ و آنها به آتش ابدی که برای اهریمن و فرشتگانش آماده شده است روانه خواهند شد.
۲۸ بنابراین من به تو می گویم، که آن که ندای مرا نمی خواهد بشنوَد، همان را تو به کلیسای من نپذیر، زیرا او را من در روز آخر نخواهم پذیرفت.
۲۹ بنابراین من به تو می گویم، برو؛ و هر کسی که از من سرپیچی کند، او را تو برپایۀ گناهانی که او کرده است داوری کن؛ و اگر او در برابر تو و من به گناهانش اعتراف کند و با صداقت قلبش توبه کند، او را تو ببخش، و من نیز او را خواهم بخشید.
۳۰ آری، و هر چندباری که مردمم توبه کنند من خطاهایشان را برعلیه خودم خواهم بخشید.
۳۱ و شما نیز خطاهای یکدیگر را ببخشید؛ زیرا همانا من به تو می گویم، آن که خطاهای همسایه اش را نبخشد، هنگامی که او می گوید که توبه می کند، همان خودش را به زیر محکومیّت آورده است.
۳۲ اینک من به تو می گویم، برو؛ و هر کسی که نخواهد از گناهانش توبه کند همان در میان مردم من شمرده نخواهد شد؛ و از این زمان به بعد این رعایت خواهد شد.
۳۳ و چنین گذشت که هنگامی که آلما این سخنان را شنید آنها را یاداشت کرد که داشته باشد، و اینکه او مردم آن کلیسا را برپایۀ فرمان های خدا داوری کند.
۳۴ و چنین گذشت که آلما رفت و کسانی را که در نابکاری گرفته شده بودند، برپایۀ سخن سَروَر، داوری کرد.
۳۵ و هر کسی که از گناهانش توبه و به آنها اعتراف کرد، آنها را او در میان مردم کلیسا شمرد؛
۳۶ و کسانی که نمی خواستند به گناهانشان اعتراف کنند و از نابکاری خود توبه کنند، آنها در میان مردم کلیسا شمرده نشدند، و نامشان محو شد.
۳۷ و چنین گذشت که آلما همۀ امور کلیسا را سامان داد؛ و آنها دوباره شروع نمودند به داشتن آرامش و کامرواییِ بی اندازه ای در امور کلیسا، در برابر خدا با احتیاط گام برداشته، بسیاری را پذیرفته و بسیاری را تعمید دادند.
۳۸ و اینک همۀ این چیزها را آلما و یاران زحمتکش او که مسئولین کلیسا بودند انجام دادند، با همۀ کوشایی گام برداشته، سخن خدا را در همۀ چیزها آموزش داده، همه گونه رنجی را تحمل کرده، از سوی همۀ کسانی که به کلیسای خدا تعلّق نداشتند آزار دیدند.
۳۹ و آنها برادرانشان را اندرز می دادند؛ و آنها نیز اندرز می گرفتند، هر کسی با سخن خدا، برپایۀ گناهانش یا گناهانی که او کرده بود، از سوی خدا فرمان داده شده تا بیدرنگ نیایش کرده و برای همۀ چیزها سپاسگزاری کنند.

----------
/study/scriptures/bofm/mosiah/27
فصل ۲۷
موصایا آزاردادن را ممنوع می کند و بر برابری امر می کند — آلمای جوان و چهار پسر موصایا بدنبال این هستند تا کلیسا را نابود کنند — فرشته ای پدیدار می شود و به آنها فرمان می دهد تا از کار پلیدشان دست بردارند — زبان آلما ناگهان بند می آید — همۀ بشریّت باید دوباره زاده شوند تا رستگاری بدست آورند — آلما و پسران موصایا نویدِ خوش را اعلام می کنند. نزدیک به ۱۰۰–۹۲ پیش از میلاد.
۱ و اینک چنین گذشت که آزارهایی که بدست بی ایمانان بر کلیسا وارد می شد آنچنان زیاد شد که کلیسائیان شروع به غُرولند کردن نمودند، و به رهبرانشان در این مورد شکایت کردند؛ و آنها به آلما شکایت کردند. و آلما موضوع را در پیش پادشاه شان، موصایا مطرح کرد. و موصایا با کشیشانش مشورت کرد.
۲ و چنین گذشت که موصایای پادشاه بیانیه ای به سرتاسر دور و بر سرزمین فرستاد که هیچ بی ایمانی نمی بایستی کسانی که به کلیسای خدا تعلّق دارند را آزار دهد.
۳ و فرمان اکیدی در سرتاسر همۀ کلیساها بود که هیچ آزاری نمی بایستی در میان آنها باشد، که در میان همۀ آدمیان می بایستی برابری باشد؛
۴ که آنها نباید بگذارند غرور و پُرافادگی آرامش آنها را برهم زند؛ اینکه هر آدمی با دست های خودش برای تأمین خودش زحمت کشیده، همسایه اش را همچون خود ارج نهد.
۵ آری، و همۀ کشیشان و آموزگاران شان می بایستی با دستان خود برای تأمین خود زحمت کشند، در همۀ موارد مگر در بیماری، یا در نیازمندی بسیار؛ و با انجام این چیزها، آنها به فراوانی از فیض خدا بهره مند شدند.
۶ و آرامش زیادی دوباره در سرزمین شروع شد؛ و مردم شروع نمودند به زیاد شدن، و بر پهنۀ روی زمین، آری، در شمال و در جنوب، در شرق و در غرب، شهرها و دهکده های بزرگی در همۀ گوشه های سرزمین ساخته، شروع به پراکنده شدن نمودند.
۷ و سَروَر آنها را دیدار کرده و کامروا کرد، و آنها مردمی ثروتمند و پُر جمعیّت شدند.
۸ اینک پسران موصایا در میان بی ایمانان بشمار می رفتند؛ و یکی از پسران آلما نیز، او بنام پدرش، آلما خوانده شده، در میان آنها بشمار می رفت، با این وجود، او مردی بسیار نابکار و بت پرست شد. و او مرد پُرگویی بود، و با چاپلوسی با مردم سخن می گفت؛ بنابراین او بسیاری از مردم را به انجام روشِ نابکاری های خودش کشاند.
۹ و او بازدارندۀ بزرگی برای کامرواییِ کلیسای خدا شد؛ دل های مردم را ربوده؛ در میان مردم ناسازگاری زیادی را سبب شده؛ به دشمن خدا فُرصت می داد تا قدرتش را بر آنها بکار بَرد.
۱۰ و اینک چنین گذشت که در حالیکه او به دور و بر می رفت تا کلیسای خدا را نابود کند، چرا که او با پسران موصایا مخفیانه می رفتند، بر خلاف فرمان های خدا یا حتّی پادشاه، به دنبال نابودی کلیسا و گمراه کردن مردم سَروَر بودند —
۱۱ و همان گونه که من به شما گفتم، همان گونه که علیه خدا شورش کرده به دور و بر می رفتند، بنگرید، فرشته ای از سَروَر بر آنها پدیدار شد؛ و او پایین آمد گویی در یک ابر بود، و او سخن گفت گویی با صدای یک تُندر بود، که سبب شد تا زمین در جایی که آنها ایستاده بودند بلرزد؛
۱۲ و چنان بزرگ بود حیرت زدگی آنها، که بر زمین افتادند، و سخنانی که او بر آنها گفت را نفهمیدند.
۱۳ با این وجود او دوباره فریاد زد، گفتا: آلما، برخیز و پیش بایست، برای چه کلیسای خدا را آزار می دهی؟ زیرا سَروَر گفته است: این کلیسای من است، و من آن را برپا خواهم کرد؛ و هیچ چیزی، مگر سرپیچی مردم من، آن را بر نمی اندازد.
۱۴ و دوباره، فرشته گفت: بنگر، سَروَر نیایش های مردمش و همچنین نیایش های خدمتگزارش، آلما، که پدر توست را شنیده است؛ زیرا او با ایمان زیادی در بارۀ تو نیایش کرده است که تو بتوانی به دانش حقیقت آورده شوی؛ بنابراین، با این هدف من آمده ام تا تو را به قدرت و اختیار خدا متقاعد کنم، که نیایش های خدمتگزارانش برپایۀ ایمانشان پاسخ داده شود.
۱۵ و اینک بنگر، آیا تو می توانی به قدرت خدا شک کنی؟ زیرا بنگر، آیا صدای من زمین را نمی لرزاند؟ و آیا تو نیز نمی توانی مرا در برابر خود بنگری؟ و من از سوی خدا فرستاده شده ام.
۱۶ اینک من به تو می گویم: برو، و اسارت پدران خود را در سرزمین حیلام و در سرزمین نیفای به یاد آور، و به یاد آور چه چیزهای بزرگی او برای آنها انجام داده است؛ زیرا آنها در بندگی بودند، و او آنها را رهایی داده است. و اینک من به تو می گویم، آلما، راهی شو و دیگر برآن نباش تا کلیسا را نابود کنی، که نیایش های آنها پاسخ داده شوند، و این را انجام بده حتّی اگر تو خواستاری خودت به دور انداخته شوی.
۱۷ و اینک چنین گذشت که اینها آخرین سخنانی بودند که آن فرشته به آلما گفت، و او راهی شد.
۱۸ و اینک آلما و کسانی که با او بودند دوباره بر زمین افتادند، زیرا زیاد بود حیرت زدگی آنها؛ زیرا با چشمان خود آنها یک فرشتۀ سَروَر را دیده بودند؛ و صدای او همچون تُندر بود، که زمین را لرزاند؛ و آنها دانستند که آن چیزی جز قدرت خدا نبود که بتواند زمین را بلرزاند و آن را تکان دهد گویی می خواهد دو تکّه شود.
۱۹ و اینک حیرت زدگی آلما چنان زیاد بود که زبانش بند آمد، که نتوانست دهانش را باز کند؛ آری، و او ضعیف شد، حتّی اینکه او نتوانست دستهایش را تکان دهد؛ بنابراین او بدست آنهایی که با وی بودند برداشته شده و در درماندگی بُرده شد، تا زمانی که در برابر پدرش بر زمین گذاشته شد.
۲۰ و آنها برای پدرش همۀ آنچه بر آنها رخ داده بود را شرح دادند؛ و پدرش شادمان شد، زیرا او می دانست که این قدرت خدا بوده است.
۲۱ و او واداشت که جمعیّتی گرد هم آیند که بتوانند بر چیزی که سَروَر برای پسر او و همچنین برای آنهایی که با او بودند، انجام داده بود گواهی دهند.
۲۲ و او واداشت که کشیشان خودشان گرد هم آیند؛ و آنها شروع به روزه گرفتن و نیایش به سَروَر خدایشان نمودند که دهان آلما را باز کند که او بتواند سخن گوید، و نیز اینکه اندامش نیروی خود را بدست آورد — که چشم مردم به دیدن و شناخت نیکی و شکوه خدا باز شود.
۲۳ و چنین گذشت که پس از اینکه آنها برای مدّت دو روز و دو شب روزه گرفتند و نیایش کردند، اندام آلما نیرویش را بدست آورد و او ایستاد و شروع به سخن گفتن با آنها نمود، از آنها خواست تا آسوده باشند:
۲۴ زیرا، او گفت، من از گناهانم توبه کرده ام و از سوی سَروَر بازخرید شده ام؛ بنگرید من از روح مقدّس زاده شده ام.
۲۵ و سَروَر به من گفت: شگفت زده نشو که همۀ بشریّت، آری، مردان و زنان، همۀ ملّت ها، اقوام، زبان ها و مردم باید دوباره زاده شوند؛ آری، از خدا زاده شده، از وضعیّت نفسانی و فرو افتادگی به یک وضعیّت پرهیزکاری دگرگون شده، از سوی خدا بازخرید شده، پسران و دختران او شوند؛
۲۶ و بدین گونه آنها آفریده های نو می شوند؛ و آنها به هیچ وجه نمی توانند وارث ملکوتِ خدا شوند مگر اینکه این را انجام دهند.
۲۷ من به شما می گویم، جز اینکه چنین باشد، آنها باید بیرون انداخته شوند؛ و این را من می دانم، برای اینکه من نزدیک بود بیرون انداخته شوم.
۲۸ با این وجود، پس از سرگردانی در پریشانی زیاد، نزدیک به مرگ توبه کرده، سَروَر در رحمت مناسب دیده است تا مرا از سوختن ابدی برهاند، و من از خدا زاده شده ام.
۲۹ روانم از آن زردآبِ تلخ و بندهای نابکاری بازخرید شده است. من در تاریکترین ژرفنا بودم؛ ولی اینک من نور شگفت انگیز خدا را می نگرم. روانم با عذاب ابدی به صُلابه کشیده شده بود؛ ولی من رهانیده شدم، و روانم دیگر درد نمی کشد.
۳۰ من بازخریدارم را رد می کردم، و آنچه که از سوی پدران ما گفته شده بود را انکار می کردم؛ ولی اینک که آنها پیش بینی می کنند که او خواهد آمد، و اینکه او هر آفریدۀ آفرینشش را به یاد می آورد، او خودش را بر همه پدیدار خواهد کرد.
۳۱ آری، در برابر او هر زانویی خم خواهد شد، و هر زبانی اعتراف خواهد کرد. آری، براستی در روز آخر، هنگامی که همۀ آدمیان بایستند تا از سوی او داوری شوند، آنگاه آنها اعتراف می کنند که او خداست؛ آنگاه آنها اعتراف می کنند، که بدون خدا در جهان زندگی می کردند، که داوری یک مجازات ابدی بر آنها دادگرانه است؛ و آنها به لرزه درخواهند آمد و تکان خواهند خورد، و در زیر دید چشم همیشه جستجوگرش در خود فرو خواهند رفت.
۳۲ و اینک چنین گذشت که آلما از این زمان به بعد شروع به آموزش دادن مردم نمود، و کسانی که در زمانی که آن فرشته بر آنها پدیدار شد با وی بودند، به دور و بر در همۀ سراسر سرزمین مسافرت کرده، چیزهایی که آنها شنیده و دیده بودند را به همۀ مردم ندا کرده، و سخن خدا را با وجود پریشانیِ زیاد، موعظه کرده از سوی کسانی که بی ایمان بودند بسیار آزار شده و بدست بسیاری از آنها ضربه خوردند.
۳۳ ولی با وجود همه اینها، آنها کلیسا را دلداری می دادند، ایمان آنها را قوی می کردند، و با شکیبایی و سختی کشیدن زیاد آنها را به نگاه داری فرمان های خدا نصیحت می کردند.
۳۴ و چهار تن از آنها پسران موصایا بودند؛ و نام آنها عمون و هارون و عُمنر و حیمنی بود؛ اینها نام های پسران موصایا بودند.
۳۵ و آنها در همۀ سراسر سرزمین زراحملا و در میان همۀ مردمی که زیر فرمانروایی موصایای پادشاه بودند مسافرت کردند، و در بازسازی همۀ آسیب هایی که آنها به کلیسا وارد کرده بودند با شور و شوق می کوشیدند، به همۀ گناهان خود اعتراف کرده، و همۀ چیزهایی که دیده بودند را ندا کرده، و نبوّت ها و نوشته های مقدّس را برای همۀ کسانی که خواستار شنیدن آنها بودند توضیح می دادند.
۳۶ و بدین گونه آنها در آوردن بسیاری به دانشِ راستین، آری، به دانشِ بازخریدارشان، ابزاری در دست خدا بودند.
۳۷ و چه برکت یافته هستند آنها! زیرا آنها آرامش را ندا می دادند؛ آنها نویدِ خوش نیکی را ندا می دادند؛ و آنها بر مردم اعلام می کردند که سَروَر فرمانروایی می کند.

----------
/study/scriptures/bofm/mosiah/28
فصل ۲۸
پسران موصایا می روند تا بر لامانیان موعظه کنند — با بکار بردن دو سنگ رائی، موصایا ورقه های یارِدیان را ترجمه می کند. نزدیک به ۹۲ پیش از میلاد.
۱ اینک چنین گذشت که پس از اینکه پسران موصایا همۀ این چیزها را انجام داده بودند، آنها تعداد کمی را با خود برداشتند و به نزد پدرشان، پادشاه بازگشتند، و از او خواستار شدند که او بگذارد که آنها با کسانی که برگزیده بودند، به سرزمین نیفای بروند که چیزهایی که شنیده بودند را موعظه کنند، و سخن خدا را به برادرانشان، لامانیان برسانند —
۲ که شاید بتوانند آنها را به شناخت سَروَر خدایشان بیاورند، و آنها را به نابکاری پدرانشان متقاعد کنند؛ و اینکه شاید بتوانند بیزاری شان نسبت به نیفایان را درمان کنند، که آنها نیز بتوانند به شادمانی کردن در سَروَر خدایشان آورده شوند، که آنها بتوانند با یکدیگر دوست باشند، و اینکه دیگر در همۀ سرزمینی که سَروَر خدایشان به آنها داده است هیچ درگیری نباشد.
۳ اینک آنها خواستار بودند که رستگاری بر هر آفریده ای اعلام شود، زیرا آنها نمی توانستند تاب آورند که روان هیچ انسانی هلاک شود؛ آری، حتّی اندیشۀ اینکه هیچ روانی عذابی بی پایان را تحمّل کند آنها را به تکان خوردن و لرزیدن وا می داشت.
۴ و بدین گونه روح سَروَر بر آنها کارگر شد، زیرا آنها فرومایه ترین گناهکاران بودند. و سَروَر در رحمت بی کرانش مناسب دید آنها را امان دهد؛ با این وجود آنها از اندوه روان به سبب نابکاری هایشان رنج می بردند، رنج بسیار بُرده و ترسان بوده که آنها برای همیشه دور انداخته شوند.
۵ و چنین گذشت که آنها روزهای بسیاری به پدرشان التماس کردند که بتوانند بالا به سرزمین نیفای بروند.
۶ و موصایای پادشاه رفت و از سَروَر جویا شد که آیا او بگذارد تا پسرانش بالا به میان لامانیان بروند تا سخن را موعظه کنند.
۷ و سَروَر به موصایا گفت: بگذار آنها بالا بروند، زیرا بسیاری به سخنان آنها ایمان خواهند آورد، و آنان زندگی جاویدان خواهند داشت؛ و من پسران تو را از دست لامانیان رهایی خواهم داد.
۸ و چنین گذشت که موصایا گذاشت که آنها بروند و برپایۀ خواستۀ خود عمل کنند.
۹ و آنها راهی سفرشان به بیابان شدند تا به سوی بالا بروند تا سخن را در میان لامانیان موعظه کنند؛ و من سرگذشت کارهایشان را پس از این خواهم داد.
۱۰ اینک موصایای پادشاه هیچ کسی را نداشت تا پادشاهی را به او واگذار کند، زیرا هیچ کدام از پسرانش نمی خواستند پادشاهی را بپذیرند.
۱۱ بنابراین او نگاشته هایی که بر ورقه های برنجی و همچنین بر ورقه های نیفای بودند، و همۀ چیزهایی را که او برپایۀ فرمان های خدا نگاه داشته و حفظ کرده بود را برداشت، پس از اینکه نگاشته هایی را که بر ورقه های طلایی که بدست مردم لیمحی پیدا شده بودند که از دست لیمحی به او سپرده شده بود، ترجمه کرده و واداشت تا نوشته شوند.
۱۲ و این را او به سبب دلواپسی مردمش انجام داد؛ زیرا آنها بیش از اندازه خواستار بودند تا دربارۀ آن مردمی که نابود شده بودند بدانند.
۱۳ و اینک او آنها را به وسیلۀ دو سنگی که به دو سر یک کمان بسته شده بودند ترجمه کرد.
۱۴ اینک این چیزها از آغاز آماده شده بودند، و با هدف ترجمه کردن زبان ها، نسل به نسل دست به دست شده بودند.
۱۵ و آنها بدست سَروَر نگاه داری و حفظ شده بوده اند، که او بتواند به هر آفریده ای که سرزمین را تصرّف می کند نابکاری ها و کارهای پلید مردمش را آشکار کند؛
۱۶ و هر کسی که این چیزها را دارد، به شیوۀ زمان های پیشین، رائی خوانده می شود.
۱۷ اینک پس از اینکه موصایا ترجمۀ این نگاشته ها را تمام کرد، بنگرید، آن سرگذشت مردمی که نابود شده بودند را بیان می کرد، از زمان ساختن برج بزرگ تا زمانی که آنها نابود شده بودند، در زمانی که سَروَر زبان مردم را در هم ریخت و آنها در پهنۀ روی زمین پراکنده شدند، آری، و حتّی از آن زمان تا زمان آفرینش آدم.
۱۸ اینک این نگاشته سبب شد تا مردم موصایا بی اندازه سوگواری کنند، آری، آنها آکنده از اندوه شدند؛ با این وجود این به آنها دانش زیادی داد که در آن شادمانی کردند.
۱۹ و این نگاشته از این پس نوشته خواهد شد؛ زیرا بنگرید، این لازم است که همۀ مردم چیزهایی که در این نگاشته نوشته شده اند را بدانند.
۲۰ و اینک، همان گونه که من به شما گفتم، که پس از اینکه موصایای پادشاه این چیزها را انجام داد، ورقه های برنجی و همۀ چیزهایی که او نگاه داشته بود را برداشت، و آنها را به آلما، که پسر آلما بود واگذار کرد؛ آری، همۀ نگاشته ها و نیز ترجمه گرها را به او واگذار کرد، و به او فرمان داد که آنها را نگارش و حفظ کند، و همچنین نگاشته ای از مردم را نگارش کند، آنها را، همان گونه که آنها از زمانی که لیحای اورشلیم را ترک کرد دست به دست شده بودند، از نسلی به نسلی دست به دست کند.

----------
/study/scriptures/bofm/mosiah/29
فصل ۲۹
موصایا پیشنهاد می کند که بجای یک پادشاه داوران برگزیده شوند — پادشاهان نابکار مردمِ خود را به گناه می کشانند — آلمای جوان با رأی مردم به عنوان داور اعظم برگزیده می شود — او همچنین کشیش اعظم بر کلیسا است — آلمای ارشد و موصایا می میرند. نزدیک به ۹۲–۹۱ پیش از میلاد.
۱ اینک هنگامی که موصایا این را انجام داد، در سرتاسر همۀ سرزمین، به میان همۀ مردم فرستاده خواستار شد تا خواست آنها را دربارۀ اینکه چه کسی می بایستی پادشاه آنها شود بداند.
۲ و چنین گذشت که رأی مردم آمد، گفتند: ما خواستاریم که هارون پسر تو پادشاه و رهبر ما باشد.
۳ اینک هارون به سوی بالا به سرزمین نیفای رفته بود، بنابراین پادشاه نمی توانست پادشاهی را به او واگذار کند؛ نه هارون می خواست پادشاهی را بپذیرد؛ نه هیچ کدام از پسران موصایا خواهان پذیرفتن پادشاهی بودند.
۴ بنابراین موصایای پادشاه دوباره به میان مردم فرستاد؛ آری، یعنی یک سخن نوشته شده به میان مردم فرستاد. و اینها سخنانی هستند که نوشته شده بودند، گفتا:
۵ بنگرید، ای شما مردم من، یا برادرانم، زیرا شما را اینگونه ارج می نهم، من خواستارم که دلیلی که شما برای در نظر گرفتن فرا خوانده شده اید را در نظر بگیرید — زیرا شما خواستار داشتن یک پادشاه هستید.
۶ اینک من به شما اعلام می کنم که او که پادشاهی به راستی به او تعلّق دارد، سر باز زده است، و پادشاهی را بر خود نخواهد پذیرفت.
۷ و اینک اگر دیگری به جای او تعیین شود، بنگرید من می ترسم درگیری هایی میان شما برپا شود. و چه کسی می داند شاید که پسرم، کسی که پادشاهی به او تعلّق دارد، خشمگین شود و بخشی از این مردم را به سوی خود بکِشَد، که سبب جنگ ها و درگیری هایی میان شما شود، که سبب خونریزی های زیاد و مُنحرف کردن راه سَروَر شود، آری، و روان های مردمِ بسیاری را نابود کند.
۸ اینک من به شما می گویم بگذارید خردمند باشیم و این چیزها را در نظر بگیریم، زیرا ما هیچ حقّی نداریم پسرم را نابود کنیم، نه ما هیچ حقّی خواهیم داشت تا دیگری را اگر به جای او تعیین شود نابود کنیم.
۹ و اگر پسرم دوباره به غرور و چیزهای بیهودۀ خود برگردد او همۀ چیزهایی که گفته بوده را به یاد خواهد آورد، و حقّ خود را برای پادشاهی ادعا خواهد کرد، که سبب خواهد شد تا او و این مردم گناه زیادی کنند.
۱۰ و اینک بگذارید خِردمَند باشیم و چشم به راه این چیزها باشیم، و کاری که آرامش این مردم را به همراه داشته باشد انجام دهیم.
۱۱ بنابراین من برای باقیماندۀ روزگارم پادشاه شما خواهم بود؛ با این وجود، بگذارید داورانی بگُماریم، تا این مردم را برپایۀ قانون ما داوری کنند؛ و ما امور این مردم را از نو به سامان آوریم، زیرا ما مردان خِردمَند را برای داوری تعیین خواهیم کرد، که این مردم را برپایۀ فرمان های خدا داوری کنند.
۱۲ اینک این بهتر است که آدمی از سوی خدا داوری شود تا از آدمی، زیرا داوری های خدا همواره دادگرانه هستند، ولی داوری های آدمی همواره دادگرانه نیستند.
۱۳ بنابراین، اگر امکان پذیر بود که شما بتوانید مردان دادگری داشته باشید تا پادشاهان شما شوند، کسانی که قوانین خدا را برپا کنند، و این مردم را برپایۀ فرمان های او داوری کنند، آری، اگر شما بتوانید مردانی برای پادشاهی خود داشته باشید کسانی که همانگونه که پدرم بنیامینِ برای مردمش انجام داد عمل کنند — من به شما می گویم، اگر همواره چنین باشد آنگاه این لازم است که شما همواره پادشاهانی داشته باشید تا بر شما فرمانروایی کنند.
۱۴ و حتّی من خودم با همۀ قدرت و توانایی هایی که دارا شده ام زحمت کشیده ام، تا به شما فرمان های خدا را آموزش دهم، و آرامش را در سرتاسر سرزمین برپا کنم، که دیگر نه جنگی نه درگیری، نه دزدی نه چپاول گری، نه آدم کشی، نه هیچ گونه نابکاری باشد.
۱۵ و هر کسی که نابکاری کرده است، او را من برپایۀ بزهکاری که او انجام داده است، برپایۀ قانونی که از سوی پدرانمان به ما داده شده است، مجازات کرده ام.
۱۶ اینک من به شما می گویم، از آنجایی که همۀ آدمیان دادگر نیستند لازم نیست که شما پادشاهی یا پادشاهانی داشته باشید تا بر شما فرمانروایی کنند.
۱۷ زیرا بنگرید، یک پادشاه نابکار چقدر نابکاری های زیادی را سبب می شود تا انجام شود، آری، و چه نابودیِ بزرگی!
۱۸ آری، نوح پادشاه را به یاد آورید، نابکاری و کارهای پلیدش، و همچنین نابکاری و کارهای پلید مردمش را. بنگرید چه نابودی بزرگی بر آنها آمد؛ و همچنین به سبب نابکاری هایشان آنها به بندگی آورده شدند.
۱۹ و اگر برای میانجی گریِ آفریدگارِ فرزانۀ آنها نبود، و این به سبب توبۀ راستین آنها بود، آنها به ناچار تاکنون در بندگی می ماندند.
۲۰ ولی بنگرید، او آنها را رهایی داد برای اینکه آنها خودشان را در برابر او فروتن کردند؛ و برای اینکه آنها توانمندانه بسوی او فریاد برآوردند، او آنها را از بندگی رهایی داد؛ و بدین گونه سَروَر با قدرتش در همۀ موارد در میان فرزندان آدمی کار می کند، بازوی رحمت خود را به سوی آنهایی دراز کرده که به او توکّل می کنند.
۲۱ و بنگرید، اینک من به شما می گویم، شما نمی توانید یک پادشاه نابکار را برکنار کنید مگر از راه درگیری زیاد، و خونریزی بسیار.
۲۲ زیرا بنگرید، او دوستانی در نابکاری دارد، و نگهبانانی در دور و بر خود نگاه می دارد؛ و قوانین کسانی که پیش از او در پرهیزکاری فرمانروایی کرده اند را پاره می کند؛ و زیر پاهایش فرمان های خدا را پایمال می کند؛
۲۳ و او قوانین وضع می کند، و آنها را به میان مردمش می فرستد، آری، قوانینی از پس نابکاری خودش؛ و هر کسی که از قوانین او فرمان نبرد را او وا می دارد تا نابود شود؛ و هر کسی که علیه او شورش کند او لشکریانش را علیه آنها خواهد فرستاد تا بجنگند، و اگر او بتواند، آنها را نابود خواهد کرد؛ و بدین گونه یک پادشاه نابکار راه های همۀ پرهیزکاری ها را مُنحرف می کند.
۲۴ و اینک بنگرید من به شما می گویم، لازم نیست که چنین کارهای پلیدی بر شما آید.
۲۵ بنابراین، شما با رأی این مردم، داوران را برگزینید که برپایۀ قوانینی که از سوی پدرانمان به شما داده شده اند، که درست هستند و اینکه بدست سَروَر به آنها داده شده اند، شما داوری شوید.
۲۶ اینک معمول نیست که رأی مردم خواستار هیچ چیزی که بر خلاف راستی است باشد؛ ولی برای بخش کمتری از مردم معمول است تا خواستار چیزی که راست نیست باشند؛ بنابراین شما به این پای بند باشید و آن را قانون خود کنید — تا کار خود را با رأی مردم انجام دهید.
۲۷ و اگر زمانی بیاید که رأی مردم نابکاری را برگزیند، آنگاه زمان آن است که مجازات های خدا بر شما آید؛ آری، آنگاه زمانی است که او با شما با نابودی بزرگی برخورد خواهد کرد، همان گونه که او تاکنون با این سرزمین برخورد کرده است.
۲۸ و اینک اگر شما داورانی دارید، و آنها برپایۀ قانونی که داده شده است شما را داوری نمی کنند، شما می توانید وادارید که آنها از سوی یک داور ارشد داوری شوند.
۲۹ اگر داوران ارشد شما با داوری پرهیزکارانه داوری نمی کنند، شما می بایستی وادارید تا تعداد کمی از داوران رده پایین شما گرد هم آیند، و آنها داوران ارشد شما را برپایۀ رأی مردم داوری کنند.
۳۰ و من به شما فرمان می دهم تا این چیزها را با ترس از سَروَر انجام دهید؛ و من به شما فرمان می دهم تا این چیزها را انجام دهید، و اینکه هیچ پادشاهی نداشته باشید؛ که اگر این مردم گناهان و نابکاری هایی کنند، آنها بر سر خودشان پاسخ داده خواهد شد.
۳۱ زیرا بنگرید من به شما می گویم، گناهان مردمِ بسیاری به سبب نابکاری های پادشاهانشان بوده است؛ بنابراین پاسخگویی نابکاری های آنها بر سر پادشاهانشان می باشد.
۳۲ و اینک من خواستارم که دیگر این نابرابری در این سرزمین نباشد، به ویژه در میان این مردم من؛ ولی من خواستارم که این سرزمین یک سرزمین آزادی باشد، و هر آدمی بتواند از حقوق و امتیازات یکسان بهره مند شود، تا آن زمانی که سَروَر مناسب ببیند ما زندگی کنیم و این سرزمین را به ارث بریم، آری، حتّی تا زمانی که کسی از زادگان ما بر روی این سرزمین باقی می ماند.
۳۳ و چیزهای بسیار بیشتری موصایای پادشاه برای آنها نوشت، همۀ آزمایش ها و دشواری های یک پادشاه پرهیزکار را، آری، همۀ سختی کشیدن های روان را برای مردم آنها، و نیز همۀ غُرولند کردن های مردم را به پادشاهشان بر آنها فاش کرده؛ و او همۀ آنها را برای آنها توضیح داد.
۳۴ و او برای آنها گفت که این چیزها نمی بایستی باشند؛ بلکه می بایستی آن بار بر دوش همۀ مردم باشد، که هر انسانی سهم خود را بر دوش گیرد.
۳۵ و او همچنین بر آنها، زیر بارِ همۀ ناگواری ها بودن با داشتن پادشاهی نابکار تا بر آنان فرمانروایی کند، را آشکار کرد؛
۳۶ آری، همۀ نابکاری ها و کارهای پلید او، و همۀ جنگ ها و درگیری ها و خونریزی ها، و دزدی و چپاول گری، و روسپی گری و همه گونه نابکاری هایی که نمی توانند شمرده شوند — به آنها گفته که این چیزها نمی بایست باشند، که آنها به روشنی بر ضد فرمان های خدا هستند.
۳۷ و اینک چنین گذشت، پس از اینکه موصایا این چیزها را به میان مردم پیش فرستاد آنها به دُرستی سخنانش متقاعد شدند.
۳۸ بنابراین آنها از خواسته های خود برای یک پادشاه چشم پوشی کردند، و بی اندازه آرزومند شدند که هر انسانی یک فُرصت برابر در سرتاسر سرزمین داشته باشد؛ آری، و هر انسانی خواهان این شد تا برای گناهانش خودش پاسخگو باشد.
۳۹ بنابراین، چنین گذشت که آنها در جمعیّت هایی در سرتاسر سرزمین گرد هم آمدند، تا دربارۀ اینکه چه کسانی داوران آنها شوند رأی خود را بدهند، تا آنها را برپایۀ قانونی که به آنان داده شده بود داوری کنند؛ و آنها به سبب آزادی که به آنها عطا شده بود بی اندازه شادمان شده بودند.
۴۰ و مِهر آنها به موصایا زیاد شد؛ آری، آنها او را بیشتر از هر آدم دیگری ارج می نهادند؛ زیرا آنها به او به عنوان یک خودکامه که به دنبال سودجویی بود، آری، برای آن پولی که روان را فاسد می کند، نگاه نمی کردند؛ زیرا او از آنها نه ثروتی به زور می گرفت، نه در ریختن خون دلشاد می شد؛ بلکه او آرامش را در سرزمین برپا کرده بود، و گذاشته بود که مردمش از هر گونه بندگی رهایی داده شوند؛ بنابراین آنها او را ارج نهادند، آری، بی اندازه، فراتر از اندازه.
۴۱ و چنین گذشت که آنها داورانی تعیین کردند تا بر آنها فرمانروایی کنند، یا آنها را برپایۀ قانون داوری کنند؛ و این را آنها در سرتاسر همۀ سرزمین انجام دادند.
۴۲ و چنین گذشت که آلما به عنوان نخستین داور اعظمِ تعیین شد، او همچنین کشیش اعظم بوده، پدرش این وظیفه را بر او واگذار کرده، و مسئولیّت دربارۀ همۀ امور کلیسا را به او داد.
۴۳ و اینک چنین گذشت که آلما در راه های سَروَر گام برمی داشت، و فرمان های او را نگاه می داشت، و با داوری پرهیزکارانه داوری می کرد؛ و آرامش پیوسته ای در سراسر سرزمین برپا شد.
۴۴ و بدین گونه فرمانروایی داوران در سرتاسر همۀ سرزمین زراحملا، در میان همۀ مردمی که نیفایان خوانده می شدند، آغاز شد؛ و آلما داور نخست و اعظم بود.
۴۵ و اینک چنین گذشت که پدرش تا سن هشتاد و دو سالگی زندگی کرد و فرمان های خدا را برآورده کرد و درگذشت.
۴۶ و چنین گذشت که موصایا نیز، در سی و سوّمین سال فرمانروایی خود شصت و سه ساله بوده درگذشت، در مجموع، پانصد و نُه سال از زمانی که لیحای اورشلیم را ترک کرد.
۴۷ و بدین گونه فرمانروایی پادشاهان بر مردم نیفای پایان یافت؛ و بدین گونه روزهای آلما که بنیانگذار کلیسای آنها بود پایان یافت.

----------
/study/scriptures/bofm/alma/1
کتاب آلما پسر آلما
سرگذشت آلما، که پسر آلما، داور نخست و اعظم بر مردم نیفای و نیز کشیش اعظم بر کلیسا بود. سرگذشت فرمانروایی داوران، و جنگها و درگیریهای میان مردم. و نیز سرگذشتی از جنگ بین نیفایان ولامانیان، بر پایۀ نگاشتۀ آلما، داور نخست و اعظم.
فصل ۱
نحور اصول نادرست را آموزش می دهد، یک کلیسا برپا می کند، کشیش گری را می آورد، و جدعون را می کُشد — نحور به خاطر بِزهکاری هایش اعدام می شود — کشیش گری و آزارها در میان مردم گسترش می یابد — کشیشان خودشان خود را تأمین می کنند، مردم از بینوایان مراقبت می کنند، و کلیسا کامروا می شود. نزدیک به ۹۱–۸۸ پیش از میلاد.
۱ اینک چنین گذشت که در نخستین سال فرمانروایی داوران بر مردم نیفای، از این پس، پادشاه موصایا راهی که همۀ زمینیان می روند رفته، در نبرد زندگی خوب جنگیده، سرافرازانه در پیشگاه خدا گام برداشته، هیچکسی را تعیین نکرده که پس از او فرمانروایی کند؛ با این وجود، او قوانینی وضع کرده بود، و آنها از سوی مردم تأیید شده بودند؛ بنابراین موظف به فرمانبری از قوانینی که او وضع کرده بود شدند.
۲ و چنین گذشت که در نخستین سال فرمانروایی آلما در کُرسیِ داوری، مردی که درشت بود، و برای نیروی زیادش معروف بود، در برابر وی آورده شد تا داوری شود.
۳ و او دور و بر میان مردم رفته بود، آنها را به آنچه او عنوان می کرد سخن خدا باشد موعظه کرده، علیه کلیسا ضدّیت کرده؛ به مردم اعلام می کرد که هر کشیشی وآموزگاری می بایستی مردم پسند شود، و آنها نمی بایستی با دستهای خود زحمت بکشند، بلکه باید بدست مردم تأمین شوند.
۴ و او همچنین بر مردم گواهی می داد که همۀ بشریّت در روز آخر نجات خواهند یافت، و اینکه آنها نیازی ندارند که بترسند یا بلرزند، بلکه آنها می توانند سرهای خود را بالا گرفته و شادمانی کنند؛ زیرا سَروَر همۀ آدمیان را آفریده است، و همچنین همۀ آدمیان را بازخرید کرده است، و در پایان، همۀ آدمیان زندگی جاویدان خواهند داشت.
۵ و چنین گذشت که او این چیزها را آنچنان آموزش می داد که بسیاری سخنان او را باور کردند، حتّی آنچنان زیاد که آنها شروع به تأمین او و پول دادن به او نمودند.
۶ و او شروع به غرقِ در غرور دلِ خود شدن و پوشیدن جامه های خیلی گران کرد، آری، و حتّی شروع به برپا کردن کلیسایی به شیوۀ موعظه اش نمود.
۷ و چنین گذشت همچنان که او می رفت تا برای کسانی که سخن وی را باور می کردند موعظه کند، به مردی که عضو کلیسای خدا بود برخورد، آری، یعنی یکی از آموزگاران آنها؛ و او شروع به جر و بحث تندی با وی کرد که بتواند مردم کلیسا را به بیراهه کِشد، ولی آن مرد در مقابل او ایستادگی کرده او را با سخنان خدا اندرز داد.
۸ اینک نام آن مرد جدعون بود، و این آن کسی بود که ابزاری در دست خدا در رها دادن مردم لیمحی از بندگی بود.
۹ اینک، برای اینکه جدعون با سخنان خدا در مقابل او ایستادگی کرد او از جدعون خشمگین شد، و شمشیرش را بیرون کشید و شروع به زدن وی کرد. اینک جدعون از سالهای بسیار فرسوده بوده، از این رو قادر نبود در مقابل ضربات وی ایستادگی کند، بنابراین با شمشیر کشته شد.
۱۰ و مردی که او را کشت بدست مردم کلیسا دستگیر شد، و به پیش آلما آورده شد، تا بر پایۀ بِزهکاری هایی که کرده بود داوری شود.
۱۱ و چنین گذشت که او در برابر آلما ایستاد و از خود با دلیری زیاد دفاع کرد.
۱۲ ولی آلما به وی گفت: بنگر این نخستین باری است که کشیش گری در میان این مردم آورده شده است، و بنگر تو نه تنها مُجرم به کشیش گری هستی، بلکه تلاش کرده ای آن را با شمشیر تحمیل کنی؛ و اگر کشیش گری میان این مردم تحمیل شود نتیجۀ آن نابودی کامل آنها خواهد بود.
۱۳ و تو خون یک مرد پرهیزکار را ریخته ای؛ آری، مردی که نیکی های زیادی میان این مردم کرده است؛ و اگر تو را امان دهیم انتقام خون وی بر ما خواهد آمد.
۱۴ از این رو تو بر پایۀ قوانینی که بدست موصایا، آخرین پادشاه ما، به ما داده شده است محکوم به مرگ هستی؛ و بدست این مردم تأیید شده است؛ بنابراین این مردم باید از این قوانین فرمانبری کنند.
۱۵ و چنین گذشت که آنها وی را گرفتند؛ و نام او نحور بود؛ و آنها او را به بالای تپۀ مانتی بردند، و آنجا او، بین آسمانها و زمین، واداشته شد، یا به بیان بهتر گردن نهاد، که آنچه که به مردم آموزش داده بود برخلاف سخن خدا بوده؛ و آنجا زجر یک مرگ ننگین را کشید.
۱۶ با این وجود، این به رواج یافتن کشیش گری درسراسر سرزمین پایان نداد؛ زیرا بسیاری بودند که عاشق چیزهای بیهودۀ جهان بودند، و در حال موعظۀ اصول نادرست پیش می رفتند؛ و این را برای کسب ثروت و ارجمندی انجام می دادند.
۱۷ با این وجود، آنها به خاطر ترس از قانون جرأت دروغگویی نداشتند، چون دروغگویان اگر آشکار می شدند مجازات می شدند؛ بنابراین به موعظه بر پایۀ باورهایشان وانمود می کردند و اینک قانون نمی توانست هیچ قدرتی بر هیچ آدمی برای باورهایش داشته باشد.
۱۸ و آنها برای ترس از قانون جرأت دزدی نداشتند، زیرا چنین کسانی مجازات می شدند؛ نه جرأت دستبرد زدن داشتند، نه آدم کشی، زیرا کسی که آدم می کشت با مرگ مجازات می شد.
۱۹ ولی چنین گذشت که هر کسی که عضو کلیسای خدا نبود شروع به آزار کسانی کرد که عضو کلیسای خدا بودند و نام مسیح را بر خود گذاشته بودند.
۲۰ آری، آنها را آزار می دادند و با هر گونه سخنی رنج می دادند، و این به سبب فروتنی آنها بود؛ برای اینکه آنها در چشمان خود مغرور نبودند، و برای اینکه سخن خدا را بدون پول و بدون بها به یکدیگر می رساندند.
۲۱ اینک قانون مُحکمی در میان مردم کلیسا وجود داشت، که نباید هیچ کسی که عضو کلیساست، برخاسته و کسانی را که عضو کلیسا نیستند آزار دهد و اینکه نباید هیچ آزاری در میان خودشان باشد.
۲۲ با این وجود، بسیاری در میان آنها بودند که شروع به مغرور شدن کردند، و شروع نمودند با دشمنان خود با تُندی جر و بحث کنند، حتّی با ضربات؛ آری، آنها یکدیگر را با مشت هایشان می زدند.
۲۳ اینک این در دوّمین سال فرمانروایی آلما بود، و این سبب رنج بزرگی برای کلیسا شد؛ آری، این سبب سختی زیادی در کلیسا شد.
۲۴ زیرا دلهای بسیاری سخت شد، و نام آنها محو شد، که آنها دیگر در میان مردم خدا به یاد آورده نشدند. و نیز بسیاری خود را از میان آنها کنار کشیدند.
۲۵ اینک این برای کسانی که در ایمان با استواری می ایستادند آزمایش بزرگی بود؛ با این وجود، آنها در نگاه داشتن فرمان های خدا استوار و پا برجا بودند، و آزاری که بر سر آنها ریخته می شد را با صبوری تحمّل می کردند.
۲۶ و هنگامی که کشیشان کارشان را رها می کردند تا سخن خدا را به مردم برسانند، مردم نیز کارهایشان را رها می کردند تا سخن خدا را بشنوند. و هنگامی که کشیشی سخن خدا را به آنان می رساند همگی دوباره با کوشایی به کارهایشان بازمی گشتند؛ و کشیش، بدون اینکه خود را از شنونده هایش بالاتر ارج نهد، زیرا نه موعظه کننده از شنونده بهتر بود، نه آموزگار ذرّه ای بهتر از شاگرد؛ و بدین گونه آنها همگی برابر بودند، و آنها همگی کار می کردند، هر کس بر پایۀ نیروی خود.
۲۷ و آنها از دارایی خود، هر کسی بر پایۀ آنچه داشت، به بینوایان و نیازمندان، و بیماران و رنج کشیده ها می رساندند؛ و آنها جامه های گران نمی پوشیدند، با این حال پاکیزه و دوست داشتنی بودند.
۲۸ و بدین گونه آنها امور کلیسا را سامان دادند؛ و بدین گونه آنها، با وجود همۀ آزار شدن هایشان، دوباره شروع به داشتن آرامش پیوسته ای نمودند.
۲۹ و اینک، آنها به سبب استواری کلیسا شروع نمودند به بی اندازه ثروتمند شدن، همۀ چیزها از هر آنچه که نیازمند بودند به فراوانی داشتند — فراوانی گلّه ها و رمه ها و فربه ها از هر گونه، و نیز فراوانی غلّه، و طلا و نقره و چیزهای گرانبها، و فراوانی ابریشم و کتان ریزبافت و همه گونه پارچه های سادۀ نیکو.
۳۰ و بدین گونه، در شرایط کامروایی شان، آنها هیچ کسی را که برهنه یا گرسنه یا تشنه یا بیمار بود یا غذا نخورده بود روانه نمی کردند؛ و دلهایشان را بر ثروت نمی گذاشتنند؛ بنابراین به همه، هم پیر و هم جوان، هم آزاد و هم دربند، هم زن و هم مرد، خواه بیرون از کلیسا یا درون کلیسا، نسبت به کسانی که نیازمند بودند بدون جانبداری از اشخاص، بخشنده بودند.
۳۱ و بدین گونه آنها کامروا شدند و از کسانی که عضو کلیسا نبودند به مراتب ثروتمندتر شدند.
۳۲ زیرا کسانی که عضو کلیسایشان نبودند خود را به دست افسونگری، و بُت پرستی یا تنبلی، و یاوه گویی، و حسادت ها و ستیزه جویی سپردند؛ با جامه های گران پوشیدن؛ غرق در غرور چشمهای خود شدن؛ آزار، دروغ گویی، دزدی، راهزنی، روسپی گری، و آدم کشی و همه گونه نابکاری؛ با این وجود، قانون بر همۀ کسانی که از آن سرپیچی می کردند، تا جایی که امکان پذیر بود، اجرا می شد.
۳۳ و چنین گذشت که با این گونه اجرای قوانین بر آنها، هر کسی بر پایۀ آنچه که انجام داده بود تنبیه شده، آنها آرامتر شدند، و جرأت انجام هیچ نابکاری اگر آشکار می شد را نداشتند؛ بنابراین، آرامش زیادی میان مردم نیفای تا سال پنجم فرمانروایی داوران برقرار بود.

----------
/study/scriptures/bofm/alma/2
فصل ۲
املسی برآن است تا پادشاه شود و با رأی مردم پس زده می شود. پیروانش او را پادشاه می کنند — املسیان با نیفایان جنگ راه می اندازند و شکست می خورند — لامانیان و املسیان متّحد شده و شکست می خورند — آلما املسی را می کُشد. نزدیک به ۸۷ پیش از میلاد.
۱ و چنین گذشت در آغاز پنجمین سال فرمانروایی آنها، درگیریی میان مردم شروع شد؛ زیرا مرد بخصوصی، که املسی خوانده می شد، خیلی حیله گر بوده، آری، مردی خِردمند نسبت به خِردمندی جهان، پیرو نظام آن مردی بوده که جدعون را با شمشیر کشت، آنکه بر پایۀ قانون اعدام شد —
۲ اینک این املسی با حیله گری اش، مردم زیادی را به دنبال خود کشیده بود؛ حتّی آنچنان زیاد که آنها شروع کردند به بسیار قدرتمند شدن؛ و شروع به تلاش نمودند تا املسی را به پادشاهی بر مردم بنشانند.
۳ اینک این هُشداری برای مردم کلیسا بود و نیز برای همۀ کسانی که با ترغیب های املسی به دنبال وی کشیده نشده بودند؛ زیرا می دانستند که بر پایۀ قانونِ آنها این گونه چیزها می بایستی با رأی مردم وضع شوند.
۴ بنابراین، اگر امکان پذیر بود که املسی رأی مردم را بدست می آورد، او، مردی نابکار بوده، آنها را از حقوق و امتیازات کلیسا محروم می کرد؛ زیرا نیّت وی نابود کردن کلیسای خدا بود.
۵ و چنین گذشت که مردم در سرتاسرهمۀ سرزمین گرد همایی کردند، هر کس بر پایۀ نگرش خود، خواه طرفدار یا علیه املسی، در جمعیّتای جدا از هم، با یکدیگر جَر و بحث زیاد و مباحثه های عجیبی داشتند.
۶ و بدین گونه آنها خودشان گرد هم آمدند تا دربارۀ این موضوع رأی خود را اعلام کنند؛ و رأی آنها در برابر داوران گذاشته شد.
۷ و چنین گذشت که رأی مردم بر علیه املسی درآمد، که او پادشاه بر مردم نشد.
۸ اینک این سبب شادی زیادی در دلهای کسانی که علیه وی بودند شد؛ ولی املسی کسانی که طرفدار وی بودند را برانگیخت تا بر کسانی که طرفدار وی نبودند خشم گیرند.
۹ و چنین گذشت که آنها گرد هم آمدند، و املسی را تخصیص دادند تا پادشاه آنها باشد.
۱۰ اینک هنگامی که املسی پادشاه بر آنان شد به آنان فرمان داد که می بایستی بر علیه برادرانشان سلاح بردارند؛ و این کار را او کرد تا بتواند آنان را مطیع خود کند.
۱۱ اینک مردم املسی با نام املسی مشخّص شده، املسیان خوانده شدند؛ و بقیه نیفایان یا مردم خدا خوانده شدند.
۱۲ بنابراین مردم نیفایان از نیّت املسیان آگاه بودند، و بنابراین برای رویارویی با آنان خود را آماده کردند؛ آری، آنها خود را با شمشیر و با دِشنه، و با تیر و کمان، و با سنگ و قلاب سنگ، و همه گونه سلاح های جنگی از هر گونه مجهز کردند.
۱۳ و بدین گونه آنها برای رویارویی با املسیان در زمان آمدنشان آماده شدند. و فرماندهان، فرماندهان ارشد، و سرفرماندهان بر پایۀ تعدادشان تعیین شدند.
۱۴ و چنین گذشت که املسی مردان خود را با همه گونه سلاح های جنگی از هر گونه مجهز کرد؛ و او نیز فرمانروایان و رهبرانی بر مردمش تعیین کرد، تا آنان را در جنگ علیه برادرانشان رهبری کنند.
۱۵ و چنین گذشت که املسیان بر بالای تپۀ امنیحو آمدند، که در شرق رود صیدون بود، که در کنار سرزمینِ زراحملا جاری بود، و آنجا شروع به جنگ راه انداختن با نیفایان نمودند.
۱۶ اینک آلما، داور اعظم و فرماندار مردم نیفای بود، بنابراین او با مردمش بالا رفت، آری، با فرماندهان، و سرفرماندهانش، آری، تا علیه املسیان در رأس لشکریانش نبرد کند.
۱۷ و آنها برتپۀ در شرق صیدون شروع به کشتن املسیان کردند. و املسیان با نیفایان با نیروی زیادی درگیر شدند، به اندازه ای که بسیاری از نیفایان در برابر املسیان فرو افتادند.
۱۸ با این وجود سَروَر دست نیفایان را نیرومند کرد، که آنها املسیان را در کشتاری بزرگ کشتند، که آنان شروع به گریختن از برابر آنها نمودند.
۱۹ و چنین گذشت که نیفایان همۀ آن روز املسیان را دنبال کردند، آنان را در کشتار بسیاری کشتند آنچنان که کشته های املسیان دوازده هزار و پانصد و سی و دو تن بود؛ و کشته های نیفایان شش هزار و پانصد و شصت و دو تن بود.
۲۰ و چنین گذشت که هنگامی که آلما بیش از آن نتوانست املسیان را دنبال کند مردمش را واداشت تا چادرهایشان را در درّۀ جدعون برپا کنند، وادی که در پی آن جدعونی خوانده می شد که بدست نحور با شمشیر کشته شده بود؛ و در این وادی نیفایان چادرهای خود را برای شب برپا کردند.
۲۱ و آلما جاسوسانی فرستاد تا بازماندۀ املسیان را دنبال کنند، که او بتواند از برنامۀ ها و دسیسه های آنان آگاه گردد، که بدین وسیله بتواند از خودش برعلیه آنان پاسداری کند، که بتواند مردمش را از نابود شدن حفظ کند.
۲۲ اینک کسانی که او فرستاده بود تا اردوی املسیان را دیده بانی کنند زِرام و عمنور و مانتی و لیمحِر خوانده می شدند؛ اینها کسانی بودند که با مردانشان بیرون رفتند تا اردوی املسیان را دیده بانی کنند.
۲۳ و چنین گذشت که فردایش آنان با شتاب زیاد به اردوی نیفایان بازگشتند، بسیار حیرت زده و ترسان بوده، گفتند:
۲۴ بنگرید، ما اردوی املسیان را دنبال کردیم، و در کمال حیرت مان در سرزمین مینون بالای سرزمین زراحملا، در سر راه سرزمین نیفای، ما سپاه بیشماری از لامانیان را دیدیم؛ و بنگرید، املسیان به آنها پیوسته اند.
۲۵ و آنان بر سر برادران ما در آن سرزمین هستند، و آنها با گلّه ها و همسران و فرزندانشان در حال گریختن از برابر آنان به طرف شهر ما هستند؛ و جز اینکه شتاب کنیم آنان شهر ما را در دست می گیرند، و پدران و همسران و فرزندانمان کشته خواهند شد.
۲۶ و چنین گذشت که مردم نیفای چادرهایشان را برداشتند، و از درّۀ جدعون به طرف شهرشان که شهر زراحملا بود راهی شدند.
۲۷ و بنگرید، همچنان که لامانیان و املسیان از رود صیدون می گذشتند، بیشمار بوده گویی تقریباً به اندازۀ شنهای دریا بوده، بر آنان برآمدند تا آنان را نابود کنند.
۲۸ با این وجود، نیفایان با دست سَروَر نیرومند شده، توانمندانه به او نیایش کرده که آنها را از دست دشمنانشان رهایی دهد، بنابراین سَروَر زاری آنها را شنید و آنها را نیرومند کرد، و لامانیان و املسیان در برابر آنها فرو افتادند.
۲۹ و چنین گذشت که آلما با املسی رو در روبا شمشیر جنگید؛ و توانمندانه با یکدیگر درگیر شدند.
۳۰ و چنین گذشت که آلما، مرد خدا بوده، ایمان زیاد بکار بُرده، فریاد برآورد، گفتا: سَروَرا، رحم داشته باش و جان مرا در امان بدار، که شاید ابزاری در دست تو برای نجات و حفظ این مردم باشم.
۳۱ اینک هنگامی که آلما این سخنان را گفت، دوباره با املسی درگیر شد، و نیرومند شد آنچنان که املسی را با شمشیر کشت.
۳۲ و او با پادشاه لامانیان نیز درگیر شد؛ ولی پادشاه لامانیان از برابرآلما به عقب گریخت و محافظینش را فرستاد تا با آلما درگیر شوند.
۳۳ ولی آلما، با محافظین خود، با محافظین پادشاه لامانیان درگیر شد تا اینکه آنها را کشت و به عقب راند.
۳۴ و بدین گونه او زمین را باز کرد، یا به بیان بهتر کرانه را، که در غرب رود صیدون بود، با انداختن بدنهای لامانیانی که کشته شده بودند در آبهای صیدون، که با این کار مردمش بتوانند جایی برای گذشتن و درگیر شدن با لامانیان و املسیان در غرب رود صیدون داشته باشند.
۳۵ و چنین گذشت که هنگامی که همۀ آنها از رود صیدون گذشتند اینکه لامانیان و املسیان، با وجودی که آنچنان زیادبودند که نمی توانستند شمرده شوند، شروع به گریختن از برابر آنها نمودند.
۳۶ و آنها از برابر نیفایان به طرف بیابانی که در غرب و شمال بود گریختند، دور فراتر از مرزهای آن سرزمین، و نیفایان با توانشان آنان را دنبال کردند و کشتند.
۳۷ آری، آنها از هر سو رو در رو شده کشته و رانده شدند، تا اینکه در غرب و در شمال پراکنده شدند، تا اینکه به بیابانی رسیدند که حرمونت خوانده می شد، و این آن بخش از بیابانی بود که مورد تاخت و تاز جانوران درّنده و گرسنه بود.
۳۸ و چنین گذشت که بسیاری در بیابان از زخم هایشان مُردند، و بدست آن جانوران و نیز کرکس های هوا بلعیده شدند؛ و استخوانهای آنان پیدا شده و بر روی زمین انباشته شده اند.

----------
/study/scriptures/bofm/alma/3
فصل ۳
املسیان بر پایۀ سخنِ نبوّت، بر خودشان نشانه ای زده بودند — لامانیان برای شورشِ خود نفرین شده بودند — آدمیان نفرین هایشان را خود بر سر خود می آورند — نیفایان سپاه دیگری از لامانیان را شکست می دهند. نزدیک به ۸۷–۸۶ پیش از میلاد.
۱ و چنین گذشت که نیفایانی که با سلاح های جنگی کشته نشده بودند پس از دفن کردن کسانی که کشته شده بودند — اینک تعداد کشته ها به سبب تعداد زیاد آنها شمرده نشد — پس از اینکه آنها دفن کردن مُرده هایشان را تمام کردند همه به سرزمین هایشان و به خانه هایشان و همسرانشان و فرزندانشان بازگشتند.
۲ اینک زنان و بچه های بسیاری با شمشیر کشته شده بودند، و نیز بسیاری از گلّه هایشان و رمه هایشان؛ و بسیاری از کشتزارهای غلّه هایشان نیز نابود شده بود، زیرا بدست سپاهیان آدمی لگدمال شده بودند.
۳ و اینک آن تعدادی از لامانیان و املسیان که در کنارۀ رود صیدون کشته شده بودند به آبهای صیدون انداخته شدند؛ و بنگرید استخوانهای آنان در اعماق دریاست، و آنها بسیارند.
۴ و املسیان از نیفایان مُتمایز بودند، زیرا آنان به شیوۀ لامانیان پیشانی خود را با سرخی نشانه ای زده بودند؛ با این وجود آنان سرهای خود را به شیوۀ لامانیان نتراشیده بودند.
۵ اینک سرهای لامانیان تراشیده شده بود؛ و آنان برهنه بودند، مگر پوستی که به دور کمرهایشان بسته بود، و نیز زره هایشان، که به دورشان بسته بود، و تیر و کمان هایشان، و سنگ و قلاب سنگ هایشان و مانند آن.
۶ و پوست لامانیان تیره بود، بر پایۀ نشانه ای که بر پدرانشان گذاشته شده بود، که نفرینی بر آنان بود به سبب سرپیچی هایشان و شورششان بر علیه برادرانشان، که شامل نیفای، یعقوب و یوسف و سام بود، که مردانی دادگر و مقدّس بودند.
۷ و برادرانشان برآن بودند تا آنها را نابود کنند، بنابراین آنان نفرین شدند؛ و سَروَر خدا نشانه ای بر آنان گذاشت، آری، بر لامان و لموئیل، و همچنین بر پسران اسماعیل و زنان اسماعیلی.
۸ و این انجام شد که نوادگان آنان بتوانند از نوادگان برادرانشان متمایز شوند، که با آن سَروَر خدا بتواند مردمش را حفظ کند، که آنان نتوانند با برادرانشان درآمیزند و سُنت های نابکاری را که نابودی آنها را در بر خواهد داشت باور کنند.
۹ و چنین گذشت که هر کسی که نوادگان خود را با لامانیان می آمیخت همان نفرین را بر نوادگانش می آورد.
۱۰ بنابراین، هر کسی که بر خود روا می داشت که بدست لامانیان به بیراهه کشانده شود به همان عنوان خوانده می شد و نشانه ای بر وی گذاشته می شد.
۱۱ و چنین گذشت که هر کسی که سُنّت لامانیان را باور نمی کرد، بلکه آن نگاشته هایی را باور می کرد که از سرزمین اورشلیم بیرون آورده شده بودند، و نیز سُنّت پدرانشان را که درست بود، کسانی که به فرمان های خدا ایمان داشتند و آنها را نگاه می داشتند، از آن پس نیفایان خوانده می شدند، یا مردم نیفای —
۱۲ و اینها آن کسانی هستند که نگاشته هایی را نگاه داشته اند که دربارۀ مردمشان، و نیز دربارۀ مردم لامانیان راست هستند.
۱۳ اینک ما دوباره به املسیان باز خواهیم گشت، زیرا بر آنان نیز نشانه ای گذاشته شده بود؛ آری، آنان آن نشانه را بر خودشان گذاشتند، آری، یعنی نشانه ای از سرخی بر پیشانی هایشان.
۱۴ بدین گونه سخن خدا برآورده می شود، زیرا اینها سخنانی هستند که او به نیفای گفت: بنگر، لامانیان را نفرین کرده ام، و نشانه ای بر آنان خواهم گذاشت که آنها و نوادگان آنها بتوانند از تو و نوادگان تو جدا شوند، از این پس و برای همیشه، جز اینکه آنان از نابکاری خود توبه کنند و به من رو آورند که من بتوانم بر آنان رحم داشته باشم.
۱۵ و دوباره: من نشانه ای بر آن که نوادگانش را با برادران تو درآمیزد خواهم گذاشت، که آنان نیز نفرین شوند.
۱۶ و دوباره: من نشانه ای بر آن که برعلیه تو و نوادگان تو بجنگد خواهم گذاشت.
۱۷ و دوباره، من می گویم آن که از تو جدا شود دیگر نوادگان تو خوانده نخواهد شد؛ و من تو را و هر کسی که نوادگان تو خوانده شود، از این پس و برای همیشه برکت خواهم داد؛ و اینها وعده های سَروَر به نیفای و نوادگانش بود.
۱۸ اینک املسیان نمی دانستند که داشتند سخنان خدا را برآورده می کردند هنگامی که شروع به نشانه گذاردن بر پیشانی های خودشان نمودند؛ با این وجود آنها بی پرده بر علیه خدا شورش کرده بودند؛ بنابراین لازم بود که نفرینی بر آنها فرو افتد.
۱۹ اینک من می خواهم که شما ببینید که آنها نفرین را خود بر سر خود آوردند؛ و همین گونه هر کسی که نفرین شده است، محکومیّت خودش را چنین بر سر خود می آورد.
۲۰ اینک چنین گذشت که روزهای بسیاری از نبردی که در سرزمین زراحملا، بدست لامانیان و املسیان درگرفت نگذشته بود، که سپاه دیگری از لامانیان، در همان جایی که نخستین سپاه به املسیان برخورد، بر مردم نیفایان وارد شد.
۲۱ و چنین گذشت که سپاهی فرستاده شد تا آنان را از سرزمینشان بیرون برانند.
۲۲ اینک آلما خودش رنج کشیده از یک زخم این بار به نبرد بر علیه لامانیان نرفت.
۲۳ ولی سپاه بیشماری را علیه آنان فرستاد؛ و آنها رفتند و بسیاری از لامانیان را کشتند، و بقیۀ آنان را از مرزهای سرزمینشان بیرون راندند.
۲۴ و آنگاه آنها بازگشتند، برای مدّتی از دشمنانشان دیگر آزرده نشده، و شروع به برقراری آرامش در سرزمین نمودند.
۲۵ اینک همۀ این چیزها انجام شد، آری، همۀ این جنگ ها و درگیری ها در پنجمین سال فرمانروایی داوران آغاز شد و پایان یافت.
۲۶ و در یک سال هزاران و ده ها هزار تن به جهان جاویدان فرستاده شدند، که آنها بتوانند پاداش خود را بر پایۀ کارهایشان، خواه نیک بود یا بد، درو کنند، درو کردن خوشبختی یا بدبختی جاوید، بر پایۀ روحی که برای فرمانبری برگزیده بودند، خواه آن روح نیکی باشد یا بدی.
۲۷ زیرا هر آدمی مُزدش را از آن کسی می گیرد که برای فرمانبری برمی گزیند، و این بر پایۀ سخنان روح نبوّت است؛ بنابراین بگذار بر پایۀ حقیقت باشد. و بدین گونه پنجمین سال فرمانروایی داوران پایان یافت.

----------
/study/scriptures/bofm/alma/4
فصل ۴
آلما هزاران گرویده را تعمید می دهد — نابکاری وارد کلیسا می شود، و از پیشرفت کلیسا جلوگیری می شود — نیفایحا به عنوان داور اعظم تعیین می شود — آلما، به عنوان کشیش اعظم، خود را وقف خدمت می کند. نزدیک به ۸۶–۸۳ پیش از میلاد.
۱ اینک چنین گذشت در ششمین سال فرمانروایی داوران بر مردم نیفای، در سرزمین زراحملا نه درگیری بود نه جنگی.
۲ ولی مردم رنج کشیده بودند، آری، به شدّت رنج کشیده برای از دست دادن برادرانشان، و نیز برای از دست دادن گلّه ها و رمه هایشان، و نیز برای از دست دادن کشتزارهای غلّه هایشان که بدست لامانیان لگدمال و نابود شده بودند.
۳ و آنچنان رنج های آنها بزرگ بود که هر روانی دلیلی برای سوگواری کردن داشت؛ و آنها باور داشتند که این داوری های خدا بر آنها به سبب نابکاری هایشان و کارهای پلیدشان فرستاده شده؛ بنابراین آنها برای به یاد آوری وظیفه شان بیدار شدند.
۴ و آنها شروع به برپا نمودن کامل تر کلیسا نمودند؛ آری، و بسیاری در آبهای صیدون تعمید یافتند و به کلیسای خدا پیوستند؛ آری، آنها بدست آلما تعمید یافتند، کسی که به عنوان کشیش اعظم بر مردم کلیسا بدست پدرش آلما تخصیص داده شده بود.
۵ و چنین گذشت در هفتمین سال فرمانروایی داوران نزدیک به سه هزار و پانصد تن بودند که خودشان را با کلیسای خدا متّحد کردند و تعمید یافتند. و بدین گونه هفتمین سال فرمانروایی داوران بر مردم نیفای پایان یافت؛ و در همۀ آن دوره آرامش پیوسته ای وجود داشت.
۶ و چنین گذشت در هشتمین سال فرمانروایی داوران، که مردم کلیسا شروع به مغرور شدن کردند، به سبب ثروت بی اندازه شان و ابریشم های ظریف شان و کتان ریزبافت شان، و به سبب گلّه ها و رمه های بسیارشان، و طلایشان و نقره هایشان و همه گونه چیزهای گرانبها که آنها با کاردانی شان بدست آورده بودند؛ و در همۀ این چیزها آنها غرق در غرور چشمانشان بودند، زیرا آنها شروع به پوشیدن جامه های گران کردند.
۷ اینک این سبب رنج زیادی برای آلما شد، آری، و برای بسیاری از مردم، که آلما به آموزگاری و کشیشی و ارشدی بر کلیسا تخصیص داده بود؛ آری، بسیاری از آنها برای نابکاری هایی که می دیدند در میان مردمشان شروع شده بود، به شدت غمگین شدند.
۸ زیرا آنها با اندوه زیادی می دیدند و می نگریستند که مردم کلیسا شروع نمودند به غرق شدن در غرور چشمانشان، و گذاشتن دلهایشان بر ثروت و بر چیزهای بیهودۀ جهان، اینکه شروع نمودند نسبت به همدیگر گستاخ شدن، و شروع به آزار کسانی نمودند که بر پایۀ خواست و خوشنودیِ خود آنها باور نداشتند.
۹ و بدین گونه، در این هشتمین سال فرمانروایی داوران، درگیری های بزرگی میان مردم کلیسا شروع شد؛ آری، حسادت ها، و ستیزه جویی و کینه توزی، و آزارها و غرور، حتی فراتر از غرور کسانی که عضو کلیسای خدا نبودند، وجود داشتند.
۱۰ و بدین گونه هشتمین سال فرمانروایی داوران پایان یافت؛ و نابکاری کلیسا سنگ مانع بزرگی برای کسانی بود که عضو کلیسا نبودند؛ و بدین گونه کلیسا شروع به شکست خوردن در پیشرفتش نمود.
۱۱ و چنین گذشت در آغاز نُهمین سال، آلما نابکاری کلیسا را دید، و نیز دید که کلیسا شروع نموده به سرمشقی شدن که کسانی که بی ایمان بودند از یک پلیدی به پلیدی دیگری هدایت شوند و بدین گونه نابودی مردم را آورد.
۱۲ آری، او نابرابری بزرگی را میان مردم دید، تعدادی غرق در غرورشان شده، دیگران را خوار شمرده بر نیازمندان و برهنگان و کسانی که گرسنه بودند و کسانی که تشنه بودند و کسانی که بیمار و رنج کشیده بودند پشت می کردند.
۱۳ اینک این دلیل بزرگی برای عزاداری میان مردم بود، در حالیکه دیگران خود را کوچک می شمردند، کسانی که نیازمند یاری بودند را یاری رسانده، مانند دادن دارایی خود به بینوایان و نیازمندان، غذا دادن به گرسنگان، و تحمّل کردن همه گونه رنجی، برای خاطر مسیح، آن که بر پایۀ روح نبوّت خواهد آمد؛
۱۴ چشم به راه آن روز، بدین گونه آمرزش گناهانشان را نگه داشته، به سبب رستاخیز مردگان، بر پایۀ خواست و قدرت و رهایی دهندۀ عیسی مسیح از بندهای مرگ، آکنده از شادی بزرگی می شوند.
۱۵ و اینک چنین گذشت که آلما، رنج های پیروان فروتن خدا و آزارهایی که بدست بقیۀ مردمش بر سر آنان می ریخت، و همۀ نابرابری های آنها را دیده؛ شروع به بی اندازه اندوهگین شدن نمود؛ با این حال روح سَروَر او را رها نکرد.
۱۶ و او مرد خِردمندی را که در میان ارشدان کلیسا بود برگزید، و بر پایۀ رأی مردم به او قدرت داد، که او بر پایۀ قوانینی که داده شده بود قدرت قانون گذاری داشته باشد، و آنها را بر پایۀ نابکاری و بزهکاری های مردم اجرا کند.
۱۷ اینک نام این مرد نیفایحا بود، و او به عنوان داور اعظم تعیین شده بود؛ و او در کُرسیِ داوری نشست تا مردم را داوری و فرمانروایی کند.
۱۸ اینک آلما وظیفۀ کشیش اعظم بودن بر کلیسا را به او عطا نکرد، بلکه وظیفۀ کشیش اعظم را برای خود نگه داشت؛ ولی کُرسیِ داوری را به نیفایحا سپرد.
۱۹ و او این کار را کرد که خودش بتواند به میان مردمش، یا میان مردم نیفای پیش رود، که بتواند سخن خدا را نزد آنان موعظه کند، تا آنان را برای به یاد آوری وظائف شان برانگیزد، و اینکه او بتواند با سخن خدا، همۀ غرور و نیرنگ و همۀ درگیری هایی را که در میان مردمش بود پایین آورد، هیچ راهی ندید که بتواند آنها را بازگرداند مگر با دادن گواهی خالصانه بر علیه آنان.
۲۰ و بدین گونه در آغاز نُهمین سال فرمانروایی داوران بر مردم نیفای، آلما کُرسیِ داوری را به نیفایحا سپرد و خود را کاملاً به کشیشیِ اعظم نظام مقدّس خدا، به گواهی سخن، بر پایۀ روح مکاشفه و نبوّت اختصاص داد.

----------
/study/scriptures/bofm/alma/5
سخنانی که آلما، کشیش اعظم بر پایۀ نظام مقدّس خدا، به مردم در شهرها و دهکده ها در سرتاسر سرزمین بیان کرد.
آغاز با فصل ۵.
فصل ۵
برای بدست آوردن رستگاری، آدمیان باید توبه کنند و فرمان ها را نگاه دارند، دوباره زاده شوند، تنپوش های خویش را در خون مسیح پاک سازند، فروتن شوند و خود را از غرور و حسد بِزُدایند، و کارهای پرهیزکارانه کنند — شبان نیکو مردم خود را فرا می خواند — کسانی که کارهای پلید می کنند فرزندان اهریمن هستند — آلما از راستیِ اصولش گواهی می دهد و آدمیان را به توبه کردن فرمان می دهد — نام پرهیزکاران در کتاب زندگی نوشته خواهد شد. نزدیک به ۸۳ پیش از میلاد.
۱ اینک چنین گذشت که آلما شروع نمود به بیان سخن خدا بر مردم، نخست در سرزمین زراحملا، و از آنجا در سرتاسر سرزمین.
۲ و اینها سخنانی هستند که او در کلیسایی که در شهر زراحملا برپا شده بود به مردم گفت، بر پایۀ نگاشتۀ خودش، گفتا:
۳ من، آلما، بدست پدرم، آلما، تخصیص داده شده، تا کشیش اعظمی بر کلیسای خدا باشم، او برای انجام این چیزها قدرت و اختیار از سوی خدا داشته، بنگرید، من به شما می گویم که او شروع نمود به برپایی یک کلیسا در سرزمینی که در مرزهای نیفای بود؛ آری، سرزمینی که سرزمین مورمون خوانده می شد؛ آری، و او برادرانش را در آبهای مورمون تعمید داد.
۴ و بنگرید، من به شما می گویم، آنها، با رحمت و قدرت خدا، از دست مردمِ نوحِ پادشاه رهایی یافتند.
۵ و بنگرید، پس از آن، آنها بدست لامانیان در بیابان به بندگی آورده شدند؛ آری، من به شما می گویم، آنها در اسارت بودند، و دوباره سَروَر آنها را با قدرت سخنش از بندگی رهایی داد؛ و ما به این سرزمین آورده شدیم، و اینجا نیز شروع به برپایی کلیسای خدا در سرتاسر این سرزمین نمودیم.
۶ و اینک بنگرید، من به شما می گویم، برادرانم، شما که عضو این کلیسا هستید، آیا به اندازۀ کافی خاطرۀ اسارت پدرانتان را نگه داشته اید؟ آری، و آیا شما به اندازۀ کافی خاطرۀ رحمت و شکیبایی اش را نسبت به روان آنها نگه داشته اید؟ و افزون بر این، آیا به اندازۀ کافی خاطرۀ او که روان آنها را از دوزخ رهایی داده است را نگه داشته اید؟
۷ بنگرید، او دلهای آنها را تغییر داد؛ آری، او آنها را از یک خواب عمیق بیدار کرد، و آنها به سوی خدا بیدار شدند. بنگرید، آنها در میان تاریکی بودند، با این وجود، روان آنها با نور سخن ابدی روشن شد؛ آری، آنها با بندهای مرگ و زنجیرهای دوزخ فرا گرفته شده بودند، و یک نابودی ابدی چشم براه آنها بود.
۸ و اینک من از شما می پرسم، برادرانم، آیا آنها نابود شدند؟ بنگرید، من به شما می گویم، نه، نشدند.
۹ و دوباره من می پرسم، آیا بندهای مرگ گسسته شد و زنجیرهای دوزخ که آنها را فرا گرفته بود باز شد؟ من به شما می گویم، آری، باز شد، و روان هایشان شاد شد و آنها سرود مِهر بازخرید شدن را خواندند. و من به شما می گویم که آنها نجات یافتند.
۱۰ و اینک من از شما می پرسم با چه شرایطی آنها نجات یافتند؟ آری، آنها بر چه پایه ای امید به رستگاری داشتند؟ دلیل آزاد شدن آنان از بندهای مرگ، آری، و نیز از زنجیرهای دوزخ چیست؟
۱۱ بنگرید، من می توانم برای شما بگویم — آیا پدرم آلما به سخنانی که از دهان ابینادی بیان می شد ایمان نداشت؟ و آیا او پیامبر مقدّسی نبود؟ آیا او سخنان خدا را نمی گفت، و پدرم، آلما به آنها ایمان داشت؟
۱۲ و بر پایۀ ایمانش تغییری عظیم در دلش ایجاد شد. بنگرید من به شما می گویم که همۀ اینها راست است.
۱۳ و بنگرید، او سخن را نزد پدرانتان موعظه کرد، و تغییری عظیم در دلهای آنها نیز ایجاد شد، و آنها خویشتن را فروتن کرده و به خدای راستین و زنده توکّل کردند. و بنگرید، آنها تا پایان وفادار بودند؛ بنابراین نجات یافتند.
۱۴ و اینک بنگرید، من از شما می پرسم، برادرانِ کلیسایی من، آیا در روح از خدا زاده شده اید؟ آیا نگارۀ او را در چهره های خود دریافت کرده اید؟ آیا این تغییر عظیم را در دلهایتان تجربه کرده اید؟
۱۵ آیا در بازخریدیِ او که شما را آفرید ایمان بکار می برید؟ آیا با چشمِ ایمان چشم به راهید، و این بدن فناپذیر برخاسته در فناناپذیری، و این فسادِ برخاسته در بی فسادی را در نظر می گیرید، تا در پیشگاه خدا بایستید تا بر پایۀ کرداری که در بدن فناپذیر انجام داده است داوری شوید؟
۱۶ من به شما می گویم، آیا می توانید پیش خود تصوّر کنید که در آن روز، ندای سَروَر را می شنوید که به شما می گوید: به سوی من آیید شما برکت یافتگان، زیرا بنگرید، کارهای شما بر روی زمین کارهای پرهیزکارانه بوده است؟
۱۷ یا آیا پیش خود تصوّر می کنید که می توانید در آن روز نزد سَروَر دروغ گفته و بگویید — سَروَرا، کارهای ما بر روی زمین کارهای پرهیزکارانه بوده است — و اینکه او شما را نجات خواهد داد؟
۱۸ یا به عبارت دیگر، آیا شما می توانید خود را تصوّر کنید با روانی آکنده از احساس گناه و پشیمانی در پیش دادگاه خدا آورده شوید، یادی از همۀ گناهانتان داشته، آری، یادی کامل از نابکاری هایتان، آری، یادی از اینکه به فرمان های خدا بی اعتنایی کرده اید؟
۱۹ من به شما می گویم، آیا شما می توانید در آن روز با دلی پاک و دستهای پاکیزه به خدا نگاه کنید، من به شما می گویم، آیا می توانید، نگارۀ نقش بستۀ خدا را بر چهره هایتان داشته، به بالا نگاه کنید؟
۲۰ من به شما می گویم، آیا می توانید به نجات یافتن بیندیشید هنگامی که خود به این تن داده اید تا مطیع اهریمن باشید؟
۲۱ من به شما می گویم، در آن روز شما خواهید دانست که نمی توانید نجات یابید؛ زیرا هیچ آدمی نمی تواند نجات یابد جز اینکه تنپوش هایش شسته شده سپید شده باشند؛ آری، تنپوش هایش پاک شده باشند تا اینکه از همۀ لکه ها پاکیزه شده باشند، در خون کسی که پدران ما از او سخن گفته اند، کسی که خواهد آمد تا مردمش را از گناهانشان بازخرید کند.
۲۲ و اینک من از شما می پرسم، برادرانم، چه احساسی هر کدام از شما خواهید داشت، اگر با تنپوش های لکه دار شده با خون و همه گونه آلودگی، در پیش بارگاه خدا بایستید؟ بنگرید، این چیزها چه گواهی علیه شما خواهند داد؟
۲۳ بنگرید آیا اینها به اینکه شما آدمکش هستید، و نیز اینکه شما مُجرم در همه گونه نابکاری هستید گواهی نخواهند داد؟
۲۴ بنگرید، برادرانم، آیا شما گمان می کنید که یک چنین کسی می تواند در ملکوتِ خدا جایی داشته باشد تا با ابراهیم، با اسحاق و با یعقوب، و نیز همۀ پیامبران مقدّس، کسانی که تنپوش هایشان پاکیزه شده و بی لکه، پاک و سپید هستند بنشیند؟
۲۵ من به شما می گویم، نه؛ جز اینکه شما آفریدگار ما را از آغاز یک دروغگو بشمارید، یا گمان کنید که او از آغاز یک دروغگوست، شما نمی توانید گمان کنید که چنین کسی می تواند در ملکوتِ آسمان جایی داشته باشد؛ بلکه آنها بیرون انداخته خواهند شد زیرا آنها فرزندان پادشاهیِ اهریمن هستند.
۲۶ و اینک بنگرید، من به شما می گویم، برادرانم، اگر شما تغییری در دلهایتان تجربه کرده اید، و اگر احساس کرده اید سرود مِهر بازخرید شدن را بخوانید، من می خواهم بپرسم، شما می توانید اینک همان را احساس کنید؟
۲۷ آیا با بی تقصیر نگاه داشتن خود در پیشگاه خدا، گام برداشته اید؟ اگر در این زمان شما به مُردن فرا خوانده شوید، آیا می توانید در درون خود بگویید، که به اندازۀ کافی فروتن بوده اید؟ که تنپوش هایتان در خون مسیح، کسی که برای بازخرید مردمش از گناهانشان خواهد آمد، پاکیزه و سپید شده اند؟
۲۸ بنگرید، آیا از غرور مبرّا هستید؟ من به شما می گویم، اگر نیستید شما برای دیدار خدا آماده نیستید. بنگرید شما باید بسرعت آماده شوید؛ زیرا ملکوتِ آسمان نزدیک است، و یک چنین کسی زندگی جاویدان ندارد.
۲۹ بنگرید، من می گویم، آیا در میان شما کسی هست که از حسد مبرّا نباشد؟ من به شما می گویم که یک چنین کسی آماده نیست؛ و من می خواهم که او بسرعت خود را آماده کند، زیرا آن ساعت نزدیک است، و او نمی داند کِی آن زمان خواهد آمد؛ زیرا یک چنین کسی بیگناه یافته نمی شود.
۳۰ و دوباره من به شما می گویم، آیا کسی در میان شما هست که برادرش را به مسخره گیرد، یا آزارهایی را بر سر او بریزد؟
۳۱ وای بر چنین کسی، زیرا او آماده نیست، و آن زمان نزدیک است که او باید توبه کند یا او نمی تواند نجات یابد!
۳۲ آری، حتّی وای بر همۀ شما کارگرانِ نابکاری؛ توبه کنید، توبه کنید، زیرا سَروَر خدا این سخن را گفته است!
۳۳ بنگرید، او دعوتی به همۀ آدمیان می فرستد، زیرا بازوان رحمت به سوی آنها کشیده شده است، و او می گوید: توبه کنید، و من شما را خواهم پذیرفت.
۳۴ آری، او می گوید: به سوی من آیید و شما از میوۀ درخت زندگی میل خواهید کرد؛ آری، شما از نان و آب زندگی آزادانه خواهید خورد و خواهید نوشید.
۳۵ آری، به سوی من آیید و کارهای پرهیزکارانه پیش آورید، و شما بُریده نشده و در آتش افکنده نخواهید شد —
۳۶ زیرا بنگرید، آن زمان نزدیک است که هر کسی که میوۀ نیکو پیش نیاورد، یا هر کسی که کارهای پرهیزکارانه نکند، همان دلیلی برای ناله و سوگواری دارد.
۳۷ ای شما کارگرانِ نابکاری، شما که در چیزهای بیهودۀ جهان خودبزرگ بین شده اید، شما که دانستن راه های پرهیزکاری را ادعا کرده اید با این وجود به بیراهه رفته اید، مانند گوسفندان بدون شبان، با وجودی که یک شبان شما را فرا خوانده است و هنوز در حال فرا خواندن شما است، ولی شما ندای او را بگوش دل نمی پذیرید!
۳۸ بنگرید، من به شما می گویم، که شبان نیکو شما را فرا می خواند؛ آری، و بنام خودش که نامِ مسیح است شما را فرا می خواند؛ و اگر شما ندای شبان نیکو را بنامی که به آن فرا خوانده می شوید بگوش دل نپذیرید، بنگرید، شما گوسفندان شبان نیکو نیستید.
۳۹ و اینک اگر شما گوسفندان شبان نیکو نیستید، از کدام گلّه هستید؟ بنگرید، من به شما می گویم، که اهریمن شبان شماست، و شما از گلۀ او هستید؛ و اینک، چه کسی می تواند این را انکار کند؟ بنگرید، من به شما می گویم، هر کسی که این را انکار کند یک دروغگو و فرزند اهریمن است.
۴۰ زیرا من به شما می گویم هر آنچه که نیکو است از سوی خداست، و هر آنچه که پلید است از سوی اهریمن است.
۴۱ بنابراین، اگر آدمی کارهای نیک پیش آورد او ندای شبان نیکو را بگوش دل می پذیرد، و وی را پیروی می کند؛ ولی هر کسی که کارهای پلید پیش آورد، همان فرزند اهریمن می شود، زیرا ندای وی را بگوش دل می پذیرد، و وی را پیروی می کند.
۴۲ و هر کسی که این را انجام دهد دستمزد خود را باید از وی دریافت کند؛ بنابراین، در ارتباط با همۀ کارهای نیک مُرده بوده، برای دستمزدش، نسبت به چیزهای در ارتباط با پرهیزکاری، مرگ را دریافت می کند.
۴۳ و اینک، برادرانم، من می خواهم که شما مرا بشنوید، زیرا من با نیروی روانم سخن می گویم؛ زیرا بنگرید، من با شما ساده سخن گفته ام، یا بر پایۀ فرمان های خدا سخن گفته ام که شما نتوانید اشتباه کنید.
۴۴ زیرا من خوانده شده ام تا به این شیوه سخن بگویم، بر پایۀ نظام مقدّس خدا، که در مسیح عیسی است؛ آری، به من فرمان داده شده تا ایستاده و بر این مردم چیزهایی را گواهی دهم که از سوی پدرانمان دربارۀ چیزهایی که می آیند گفته شده اند.
۴۵ و این همۀ آن نیست. آیا گمان نمی کنید که من همۀ این چیزها را خودم می دانم؟ بنگرید، من بر شما گواهی می دهم که من می دانم که این چیزهایی را که گفته ام راست هستند. و چگونه گمان می کنید که من درست بودن آنها را می دانم؟
۴۶ بنگرید، من به شما می گویم آنها بدست روح مقدّس خدا بر من آشکار شده اند. بنگرید، من روزهای بسیاری روزه گرفته ام و نیایش کرده ام که بتوانم خودم این چیزها را بدانم. و اینک خودم می دانم که اینها راست هستند؛ زیرا سَروَر خدا آنها را با روح مقدّسش بر من پدیدار کرده است؛ و این روحِ مکاشفه است که در من است.
۴۷ و افزون بر این، من به شما می گویم که این گونه بر من آشکار شده است، که سخنانی که از سوی پدرانمان گفته شده اند راست هستند، حتّی آنچنان بر پایۀ روح نبوّتی که در من است، که نیز از پدیدار شدن روح خداست.
۴۸ من به شما می گویم، که من خودم می دانم که هر آنچه به شما، دربارۀ آنچه که می آید می گویم، راست است؛ و من به شما می گویم، که می دانم که عیسی مسیح خواهد آمد، آری، آن پسر، آن یگانه زادۀ پدر، آکنده از فیض و رحمت و راستی. و بنگرید، او کسی است که می آید تا گناهان جهان را بردارد، آری، گناهان هر آدمی که با استواری بنام او ایمان داشته باشد.
۴۹ و اینک من به شما می گویم که این نظامی است که من در پی آن فراخوانده شده ام، آری، تا بر برادران محبوبم، آری، و هر کسی که در سرزمین ساکن است موعظه کنم؛ آری، تا بر همه، هم پیر و هم جوان، هم در بند و هم آزاد، آری، من به شما کهنسالان، و نیز میانسالان، و نسل در حال رشد می گویم؛ آری، تا بر آنها فریاد زنم که آنها باید توبه کنند و دوباره زاده شوند.
۵۰ آری، بدین گونه روح مقدّس می گوید: توبه کنید، ای همۀ شما کرانه های زمین، زیرا ملکوتِ آسمان نزدیک است؛ آری، پسر خدا در شکوه، در توانایی، عظمت، قدرت و اقتدارش می آید. آری، برادران محبوبم، من به شما می گویم، که روح مقدّس می گوید: بنگرید شکوهِ پادشاه همۀ زمین؛ و نیز پادشاه آسمان را که خیلی زود در میان همۀ فرزندان آدمی خواهد درخشید.
۵۱ و روح مقدّس نیز به من می گوید، آری، با ندایی توانا بسوی من فریاد می زند، می گوید: پیش برو و به این مردم بگو — توبه کنید، زیرا جز اینکه توبه کنید نمی توانید به هیچ وجه ملکوتِ آسمان را به ارث برید.
۵۲ و دوباره من به شما می گویم، روح مقدّس می گوید: بنگرید، تَبر بر ریشۀ درخت گذاشته شده است؛ بنابراین هر درختی که میوۀ نیکو به بار نیاورد بُریده و به آتش افکنده خواهد شد، آری، آتشی که نمی تواند تمام شود، یعنی آتشی خاموش نشدنی. بنگرید، و به یاد داشته باشید، قدّوس این را گفته است.
۵۳ و اینک برادران محبوبم، من به شما می گویم، آیا می توانید در برابر این گفتار ایستادگی کنید؛ آری، آیا می توانید این چیزها را کنار بگذارید، و قدّوس را زیر پاهایتان پایمال کنید؛ آری، آیا می توانید در غرور دلهایتان خودبزرگ بین باشید؛ آری، آیا شما هنوز در پوشیدن جامه های گران و گذاشتنن دلهایتان بر چیزهای بیهودۀ جهان، بر ثروتتان پافشاری خواهید کرد؟
۵۴ آری، آیا در گمان اینکه شما بهتر از دیگری هستید پافشاری خواهید کرد؛ آری، آیا در آزار برادرانتان پافشاری خواهید کرد، که خویشتن را فروتن کرده اند و از پس نظام مقدّس خدا گام برمی دارند، که بدین وسیله آنها به این کلیسا آورده شده اند، بدست روح مقدّس تقدیس شده اند، و آنها کارهایی پیش می آورند که برای توبه مناسب هستند —
۵۵ آری، و آیا شما در پشت کردن به بینوایان، و نیازمندان، و دریغ داشتن دارایی خود از آنان پافشاری خواهید کرد؟
۵۶ و در پایان، همۀ شما که در نابکاریتان پافشاری خواهید کرد، من به شما می گویم که اینها آنانی هستند که بُریده و به آتش افکنده خواهند شد مگر اینکه به سرعت توبه کنند.
۵۷ و اینک من به شما می گویم، همۀ شما که خواستار آن هستید تا ندای شبانِ نیکو را پیروی کنید، از میان نابکاران بیرون آیید و جدا باشید، و چیزهای ناپاک آنها را دست نزنید، و بنگرید، نام آنها محو خواهد شد، که نام نابکاران میان نام پرهیزکاران شمرده نخواهد شد، که سخن خدا برآورده خواهد شد، که می گوید: نام نابکاران با نام مردم من آمیخته نخواهد شد.
۵۸ زیرا نام پرهیزکاران در کتاب زندگی نوشته خواهد شد، و بر آنان من میراثی در دست راستم عطا خواهم کرد. و اینک، برادرانم، چه دارید بر علیه این بگویید؟ من به شما می گویم، بر علیه این بگویید یا نه، مهم نیست، زیرا سخن خدا باید برآورده شود.
۵۹ زیرا چه شبانی در میان شما هست که با وجود داشتن گوسفندان بسیاری آنها را مراقبت نکند، که گرگ ها وارد نشده و گلۀ او را ببلعند؟ و بنگرید، اگر گرگی وارد گلّه اش شود، آیا او را بیرون نخواهد راند؟ آری، و سرانجام، اگر بتواند او را نابود خواهد کرد.
۶۰ و اینک من به شما می گویم که شبانِ نیکو شما را فرا می خواند؛ و اگر شما ندای او را بگوش دل بپذیرید او شما را به گلّه اش خواهد آورد، و شما گوسفند او هستید؛ و او شما را فرمان می دهد که روا ندارید هیچ گرگ درنده ای به میان شما وارد شود، که شما نابود نشوید.
۶۱ و اینک من، آلما، شما را به زبان آن کسی که مرا فرمان داده است فرمان می دهم، که در انجام سخنانی که بر شما گفته ام پای بند باشید.
۶۲ من به شما که عضو کلیسا هستید از راهِ فرمان می گویم؛ و به کسانی که عضو کلیسا نیستند از راهِ دعوت می گویم، می گویم: بیایید و به توبه تعمید یابید، که شاید شما نیز از میل کنندگانِ میوۀ درخت زندگی شوید.

----------
/study/scriptures/bofm/alma/6
فصل ۶
کلیسا در زراحملا پاکیزه می شود و نظم می گیرد — آلما برای موعظه به جدعون می رود. نزدیک به ۸۳ پیش از میلاد.
۱ و اینک چنین گذشت که پس از اینکه آلما به سخن گفتن با مردم آن کلیسا که در شهر زراحملا برپا شده بود، پایان داد، کشیشان و ارشدانی را با نهادن دستهایش بر آنها بر پایۀ نظام خدا، مقرّر کرد تا بر کلیسا ریاست و مراقبت کنند.
۲ و چنین گذشت که کسانی که عضو کلیسا نبودند که از گناهان خود توبه کردند، بر توبه تعمید یافتند و در کلیسا پذیرفته شدند.
۳ و نیز چنین گذشت آن کسانی که عضو کلیسا بودند کسانی که از نابکاری هایشان توبه و خودشان را در پیش خدا فروتن نکردند — منظور من کسانی هستند که غرق در غرور دلهایشان بودند — همان ها پس زده شدند و نامشان محو شد، که نامشان در میان کسانی که پرهیزکار بودند شمرده نشد.
۴ و بدین گونه آنها شروع به برپایی نظام کلیسا در شهر زراحملا کردند.
۵ اینک من می خواهم که شما بفهمید که سخن خدا بر همه ارزانی شد، که هیچ کسی از امتیاز گرد هم آیی برای شنیدن سخن خدا محروم نشد.
۶ با این وجود فرزندان خدا فرمان داده شدند که می بایستی بسیار گرد هم آیند، و برای بهروزی روان کسانی که خدا را نمی شناختند در روزه و نیایشِ توانمندی به همدیگر بپیوندند.
۷ و اینک چنین گذشت که هنگامی که آلما این آیین نامه ها را درست کرد از آنها، آری، از کلیسایی که در شهر زراحملا بود جدا شد، و به بالا در شرق رود صیدون به سوی درّۀ جدعون رفت، آنجا شهری ساخته شده بود که شهر جدعون خوانده می شد، که در وادی که جدعون خوانده می شد بود، خوانده شده بنام مردی که با دست نحور با شمشیر کشته شده بود.
۸ و آلما رفت و شروع نمود به اعلام سخن خدا بر کلیسایی که در درّۀ جدعون برپا شده بود، بر پایۀ مکاشفۀ راستیِ سخنانی که از سوی پدرانش گفته شده بود، و بر پایۀ روح نبوّتی که در وی بود، بر پایۀ گواهی عیسی مسیح، پسر خدا، آنکه برای بازخرید مردمش از گناهانشان، و نظام مقدّسی که با آن او فرا خوانده شده بود، خواهد آمد. و بدین گونه نوشته شده است. آمین

----------
/study/scriptures/bofm/alma/7
سخنان آلما که، بر پایۀ نگاشتۀ خودش، برای مردم جدعون بیان کرد.
دربرگیرندۀ فصل ۷.
فصل ۷
مسیح از مریم زاده خواهد شد — او بندهای مرگ را باز خواهد کرد و گناهان مردم خود را بر خود خواهد گرفت — کسانی که توبه کنند، تعمید یابند، و فرمان ها را نگاه دارند، زندگی جاویدان خواهند داشت — آلودگی نمی تواند ملکوتِ خدا را به ارث بَرَد — فروتنی، ایمان، امید و محبّت لازم است. نزدیک به ۸۳ پیش از میلاد.
۱ بنگرید برادران محبوبم، دیده اید که من اجازه داده شده ام به نزد شما بیایم، بنابراین من می کوشم به زبان خودم با شما سخن بگویم؛ آری، از دهان خودم، دیده اید که این نخستین باری است که من با شما با سخنان از دهان خودم سخن گفته ام، من کاملاً دربند کُرسیِ داوری بوده، کارهای زیادی داشته که نمی توانستم نزد شما بیایم.
۲ و حتّی اگر برای این نبود که کُرسیِ داوری به دیگری داده شده است، تا به جای من فرمانروایی کند، من نمی توانستم اینک بیایم؛ و سَروَر در رحمت بسیار عطا کرده است که من نزد شما بیایم.
۳ و بنگرید، من آمده ام با امیدهای بزرگ و میل فراوان که دریابم که شما خودتان را در پیشگاه خدا فروتن کرده اید، و اینکه شما به دعا برای فیض او ادامه داده اید، که دریابم شما در پیشگاه وی بی تقصیر هستید، که دریابم شما در بحران وحشتناکی که برادرانمان در زراحملا در آن بودند نیستید.
۴ ولی با برکت باد نام خدا که مرا آگاهی داده است، آری، دانستن اینکه آنها در راه پرهیزکاریش دوباره پابرجا شده اند مرا شادیِ بی اندازه زیادی داده است.
۵ و من بر پایۀ روح خدا که در من است اطمینان دارم که من نیز از شما شاد خواهم شد؛ با این وجود خواستار آن نیستم که شادی من بر شما به سبب چنان رنج و اندوهی که برای برادران در زراحملا داشته ام باشد، زیرا بنگرید، شادی من از آنها پس ازدست و پا زدن در رنج و اندوه بسیار می آید.
۶ ولی بنگرید، من اطمینان دارم که شما در آن وضعیّت بی ایمانیِ زیادی که برادرانتان بودند نیستید؛ من اطمینان دارم که غرق در غرور دلهایتان نیستید؛ آری، من اطمینان دارم که دلهایتان را بر ثروت و چیزهای بیهودۀ جهان نگذاشته اید؛ آری، من اطمینان دارم که بُت نمی پرستید بلکه خدای راستین و زنده را می پرستید، و اینکه، با ایمانی ابدی چشم به راه آمرزش گناهانتان که می آید هستید.
۷ زیرا بنگرید، به شما می گویم چیزهای بسیاری می آید؛ و بنگرید، چیزی هست که از همۀ آنها مهم تر است — زیرا بنگرید، آن زمان چندان دور نیست که آن بازخریدار زنده شود و به میان مردم آید.
۸ بنگرید، من نمی گویم که او در زمان ساکن شدنش در خیمۀ فناپذیرش به میان ما خواهد آمد؛ زیرا بنگرید، روح مقدّس به من نگفته است که چنین خواهد بود. اینک در این باره من نمی دانم؛ ولی این اندازه می دانم، که سَروَر خدا قدرت انجام همۀ چیزهایی که بر پایۀ سخنش باشد را دارد.
۹ ولی بنگرید، روح مقدّس این اندازه به من گفته، گفتا: بر این مردم فریاد برآور، بگو — توبه کنید، و راه سَروَر را آماده کنید، و در راههای وی که راست هستند گام بردارید؛ زیرا بنگرید، ملکوتِ آسمان نزدیک است، و پسر خدا بر روی زمین می آید.
۱۰ و بنگرید، او در اورشلیم که سرزمین نیاکانمان است، از مریم زاده خواهد شد، او باکره بوده، ظرفی گرانبها و برگزیده، کسی که با قدرت روح القدس سایه بر وی قرار خواهد گرفت و باردار خواهد شد، و یک پسر، آری، یعنی پسر خدا را خواهد آورد.
۱۱ و او پیش خواهد رفت، با زجر کشیدن همه گونه دردها و رنج ها و وسوسه ها؛ و اینکه سخن بتواند برآورده شود که می گوید او دردها و بیماری های مردمش را بر خود خواهد گرفت.
۱۲ و او مرگ را بر خود خواهد گرفت، که بتواند بندهای مرگ را که مردم را می بندند باز کند؛ او ناتوانی هایشان را بر خود خواهد گرفت که دلش بر پایۀ جسم بتواند آکنده از رحمت شود که بتواند بر پایۀ جسم بداند که چگونه مردمش را بر پایۀ ناتوانی هایشان یاری کند.
۱۳ اینک روح مقدّس همۀ چیزها را می داند؛ با این وجود پسر خدا بر پایۀ جسم زجر می کشد که بتواند گناهان مردم را بر خود گیرد، که بتواند سرپیچی هایشان را بر پایۀ قدرتِ رهایی اش محو کند؛ و اینک بنگرید، این گواهی است که در من است.
۱۴ اینک من به شما می گویم که باید توبه کنید و دوباره زاده شوید؛ زیرا روح مقدّس می گوید اگر دوباره زاده نشوید نمی توانید ملکوتِ آسمان را به ارث برید؛ بنابراین بیایید و بر توبه تعمید یابید، که بتوانید از گناهانتان شسته شوید، که ایمان به برّۀ خدا داشته باشید، کسی که گناهان جهان را برمی دارد، کسی که به نجات و پاک ساختن از همۀ نابکاری ها توانا است.
۱۵ آری، به شما می گویم بیایید و نترسید، و هر گناهی که به آسانی شما را به ستوه می آورد، که شما را به بند نابودی می کِشد کنار گذارید، آری، بیایید و پیش روید، و به خدایتان نشان دهید که شما خواهان توبه کردن از گناهانتان و وارد شدن به پیمانی با وی هستید که فرمان هایش را نگاه دارید، و این را در این روز با رفتن به آبهای تعمید بر او گواهی دهید.
۱۶ و هر کسی چنین کند، و از این پس فرمان های خدا را نگاه دارد، همان به یاد خواهد آورد که من به او می گویم، آری، او به یاد خواهد آورد که من به وی گفته ام، او زندگی جاویدان خواهد داشت، بر پایۀ گواهی روح مقدّس، که در من گواهی می دهد.
۱۷ و اینک برادران محبوبم، آیا به این چیزها ایمان دارید؟ بنگرید، من به شما می گویم، آری، من می دانم که شما به آنها ایمان دارید؛ و دلیلی که من می دانم که شما به آنها ایمان دارید توسط پدیدار شدن روح مقدّس است که در من است. و اینک برای اینکه ایمان شما در این باره قوی است، آری، دربارۀ چیزهایی که من سخن گفته ام، بزرگ است شادی من.
۱۸ زیرا همچنان که من از آغاز به شما گفتم، که میل زیادی داشتم که شما مانند برادرانتان در بحران نباشید، حتّی چنان دریافته ام که خواسته هایم بجا آورده شده است.
۱۹ زیرا من درک می کنم که شما در راههای پرهیزکاری هستید؛ من درک می کنم که شما در راهی که به ملکوتِ خدا منتهی می شود هستید؛ آری، من درک می کنم که شما راههای او را راست می نمایید.
۲۰ من درک می کنم که با گواهی سخنش، این بر شما آشکار شده است، که او نمی تواند در راههای کج راه رود؛ نه از آنچه گفته است برمی گردد؛ نه ذرّه ای از برگشتن از راست به چپ دارد، یا از آنچه که درست است به آنچه که نادرست است؛ بنابراین، راه او یک دور جاویدان است.
۲۱ و او نه در معبدهای نامقدّس ساکن می شود؛ نه آلودگی یا هر چیز دیگری که ناپاک است می تواند نزد ملکوتِ خدا پذیرفته شود؛ بنابراین به شما می گویم آن زمان خواهد آمد، آری، و آن در روز آخر خواهد بود که آن که آلوده است در آلودگی خود باقی خواهد ماند.
۲۲ و اینک برادران محبوبم، من این چیزها را به شما گفته ام که بتوانم شما را به احساس وظیفه تان به خدا بیدار کنم، که بتوانید در پیشگاه خدا بی تقصیر گام بردارید، که بتوانید در پی نظام مقدّس خدا، که در پی آن پذیرفته شده اید گام بردارید.
۲۳ و اینک می خواهم که شما فروتن، و فرمانبر و باگذشت باشید؛ به آسانی کنار بیایید؛ آکنده از صبوری و شکیبایی؛ در همۀ چیزها میانه رو بوده؛ در نگاه داری فرمان های خدا همواره کوشا بوده؛ برای هر آنچه که نیازمند هستید، هم روحی و هم جسمی، درخواست کرده؛ همواره برای هر آنچه دریافت می کنید از خدا سپاسگزاری کنید.
۲۴ و ببینید که ایمان، امید، و محبّت داشته باشید، و آنگاه همیشه کارهای نیکِ فراوانی انجام دهید.
۲۵ و باشد که سَروَر به شما برکت دهد و تنپوش هایتان را بی لکه نگاه دارد، که باشد که در پایان آورده شوید تا با ابراهیم، اسحاق و یعقوب و پیامبران مقدّسی بنشینید که از زمانی که جهان آغاز شد بوده اند، تنپوش هایتان بی لکه بوده حتّی مانند تنپوش های آنها که بی لکه هستند، تا دیگر از ملکوتِ آسمان بیرون نروید.
۲۶ و اینک برادران محبوبم، این سخنان را، به سبب کوشایی و توجّه بی اندازه ای که شما به سخن من داده اید، بر پایۀ روح مقدّس که در من گواهی می دهد بر شما گفته ام، و روانم بی اندازه شادمانی می کند.
۲۷ و اینک، باشد که آرامش خدا از این پس و برای همیشه، بر پایۀ ایمان و کارهای نیکتان، بر شما و بر خانه ها و سرزمین هایتان، و بر گلّه ها و رمه هایتان، بر زنانتان و فرزندانتان، و همۀ آنچه دارا می باشید قرار گیرد. و بدین گونه من گفته ام. آمین.

----------
/study/scriptures/bofm/alma/8
فصل ۸
آلما در مِلِک موعظه می کند و تعمید می دهد — او در عمونیحا پذیرفته نمی شود و آنجا را تَرک می کند — فرشته ای وی را فرمان می دهد تا بازگشته و بر مردم توبه را فریاد کند — او از سوی عمولک پذیرفته می شود، و هر دوی آنها در عمونیحا موعظه می کنند. نزدیک به ۸۲ پیش از میلاد.
۱ و اینک چنین گذشت که آلما از سرزمین جدعون بازگشت، پس از اینکه به مردم جدعون چیزهای بسیاری که نمی توانند نوشته شوند را آموزش داده، نظام کلیسا را برپا کرده، همان گونه که پیش از آن در سرزمین زراحملا انجام داده بود، آری، او به خانه خودش در زراحملا بازگشت تا از زحمت هایی که کشیده بود بیاساید.
۲ و بدین گونه نُهمین سال فرمانروایی داوران بر مردم نیفای پایان یافت.
۳ و چنین گذشت در آغاز دهمین سال فرمانروایی داوران بر مردم نیفای، که آلما از آنجا راهی شد و به سرزمین مِلِک سفر کرد، در غرب رود صیدون، در غرب نزدیک مرزهای بیابان.
۴ و او شروع به آموزش مردم در سرزمین مِلِک بر پایۀ نظام مقدّس خدا، که با آن فرا خوانده شده بود کرد؛ و شروع به آموزش مردم در سرتاسر سرزمین مِلِک کرد.
۵ و چنین گذشت که مردم از سرتاسر همۀ مرزهای سرزمینی که در کنارۀ بیابان بود پیش وی آمدند. و آنها در سرتاسر همۀ سرزمین تعمید یافتند؛
۶ آنچنان که هنگامی که او کارش را در مِلِک تمام کرد از آنجا راهی شد، و سفری سه روزه در شمال سرزمین مِلِک را پیمود؛ و به شهری رسید که عمونیحا خوانده می شد.
۷ اینک این رسم مردم نیفای بود که سرزمین هایشان، و شهرهایشان، و دهکده هایشان، آری، حتّی دهکده های کوچکشان را، بنام کسی که نخست آنها را تصرّف می کرد بخوانند؛ و دربارۀ سرزمین عمونیحا هم بدین گونه بود.
۸ و چنین گشت که هنگامی که آلما به شهر عمونیحا آمد شروع به موعظۀ سخنِ خدا بر آنها نمود.
۹ اینک شیطان چیرگی بسیاری بر دل مردم عمونیحا بدست آورده بود؛ بنابراین آنها سخنان آلما را بگوش دل نمی پذیرفتند.
۱۰ با این وجود آلما در روح بسیار زحمت کشید، با خدا در نیایش توانمندی کشمکش کرده، که او روحش را بر مردمی که در شهر بودند برون ریزد؛ که نیز عطا کند که وی آنها را به توبه تعمید دهد.
۱۱ با این وجود، آنها دلهایشان را سخت کردند، به او گفتند: بنگر، ما می دانیم که تو آلما هستی؛ و می دانیم که تو کشیش اعظم بر کلیسایی که، بر پایۀ سُنّت خود، در بخشهای بسیاری از سرزمین برپا کرده ای هستی؛ و ما از کلیسای تو نیستیم، و چنین سُنت های بی خِرَدانه ای را باور نداریم.
۱۲ و اینک می دانیم که چون ما از کلیسای تو نیستیم می دانیم که تو هیچ قدرتی بر ما نداری؛ و تو کُرسیِ داوری را به نیفایحا سپرده ای؛ بنابراین تو داور اعظم بر ما نیستی.
۱۳ اینک هنگامی که مردم این را گفتند و در برابر همۀ سخنان وی ایستادگی کردند و به او ناسزا گفتند، و بر وی آب دهان انداختند، و واداشتند که او از شهرشان بیرون انداخته شود، او از آنجا راهی شد و سفرش را به سمت شهری که هارون خوانده می شد پیش گرفت.
۱۴ و چنین گذشت که در حالیکه او به آنجا سفر می کرد، به سبب نابکاری مردمی که در شهر عمونیحا بودند، از اندوه افسرده شده، در پریشانی و اندوه روحیِ زیادی تلاش می کرد، چنین گذشت در حالیکه آلما بدین گونه از اندوه افسرده بود، بنگرید یک فرشتۀ سَروَر بر وی ظاهر شد، گفتا:
۱۵ برکت یافته هستی تو، آلما؛ بنابراین، سرت را بالا بگیر و شادمانی کن، زیرا تو دلیل بزرگی برای شادمانی داری، زیرا در نگاه داشتن فرمان های خدا از زمانی که نخستین پیام خود را از او دریافت کرده ای با ایمان بوده ای. بنگر، من آنم که آن را بر تو بیان کردم.
۱۶ و بنگر، من فرستاده شده ام تا تو را فرمان دهم که به شهر عمونیحا بازگردی، و دوباره مردم شهر را موعظه کنی؛ آری، آنان را موعظه کن، آری، به آنان بگو، جز اینکه آنها توبه کنند سَروَر خدا آنان را نابود خواهد کرد.
۱۷ زیرا بنگر، آنها این بار بررسی می کنند که بتوانند آزادی مردم تو را از بین ببرند، (زیرا بدین گونه سَروَر می گوید) که بر خلاف اساس نامه ها و داوری ها و فرمان هایی است که او به مردم داده است.
۱۸ اینک چنین گذشت که پس از اینکه آلما پیامش را از فرشتۀ سَروَر دریافت کرد به سرعت به سرزمین عمونیحا بازگشت. و از راه دیگری وارد شهر شد، آری، از راهی که در جنوب شهر عمونیحا است.
۱۹ و همین که او وارد شهر شد بسیار گرسنه بود و به مردی گفت: آیا تو به یک خدمتگزار فروتن خدا چیزی برای خوردن خواهی داد؟
۲۰ و آن مرد به او گفت: من یک نیفایانی هستم، و می دانم که تو یک پیامبر مقدّس خدا هستی، زیرا تو آن کسی هستی که یک فرشته درباره اش در رؤیایی گفت: تو بپذیر. بنابراین، با من به خانه ام بیا و تو را در غذای خود سهیم خواهم کرد؛ و می دانم که تو برکتی بر من و خانه ام خواهی بود.
۲۱ و چنین گذشت که آن مرد وی را به خانه اش پذیرفت؛ و آن مرد عمولک خوانده می شد؛ و نان و گوشت پیش آورد و در برابر آلما گذاشت.
۲۲ و چنین گذشت که آلما نان را خورد و سیر شد؛ و عمولک و خاندانش را برکت داد، و از خدا سپاسگزاری کرد.
۲۳ و پس از اینکه او خورد و سیر شد به عمولک گفت: من آلما هستم، و کشیش اعظم بر کلیسای خدا در سرتاسر این سرزمین هستم.
۲۴ و بنگر، من خوانده شده ام تا سخن خدا را بر پایۀ روح مکاشفه و نبوّت، در میان مردم موعظه کنم؛ و من در این سرزمین بودم و آنها نخواستند مرا بپذیرند، بلکه مرا بیرون راندند و من در آستانۀ پشت کردن به این سرزمین برای همیشه بودم.
۲۵ ولی بنگر، به من فرمان داده شده که می بایستی دوباره برگردم و بر این مردم نبوّت کنم، آری، و علیه آنان دربارۀ نابکاری هایشان گواهی دهم.
۲۶ و اینک، عمولک، زیرا تو مرا غذا داده ای و مرا پذیرفته ای، تو برکت یافته هستی؛ زیرا من بسیار گرسنه بودم، زیرا من روزهای بسیاری را روزه گرفته بودم.
۲۷ و آلما پیش از اینکه شروع به موعظه کردن بر مردم کند روزهای بسیاری را با عمولک بسر بُرد.
۲۸ و چنین گذشت که مردم در نابکاری هایشان بیشتر فرو رفتند.
۲۹ و سخن به آلما آمد، گفتا: برو؛ و به خدمتگزارم عمولک نیز بگو، پیش برو و بر مردم نبوّت کن، بگو — توبه کنید، زیرا بدین گونه سَروَر می گوید، جز اینکه توبه کنید من با این مردم در خشم خودم برخورد خواهم کرد؛ آری، و از خشم شدیدم برنخواهم گشت.
۳۰ و آلما و همچنین عمولک به میان مردم پیش رفتند تا سخنان خدا را نزد آنان اعلام کنند؛ و آنها آکنده از روح القدس شدند.
۳۱ و آنها قدرتی که به آنها داده شده بود را داشتند، آنچنان که نمی شد در سیاهچال ها در بند شوند؛ نه این امکانپذیر بود که کسی آنها را بکُشد؛ با این وجود آنها قدرتشان را بکار نبردند تا اینکه در بندها به بند کشیده شدند و به زندان انداخته شدند. اینک، این انجام شد که سَروَر بتواند قدرتش را در آنها نشان دهد.
۳۲ و چنین گذشت که آنها پیش رفتند و، بر پایۀ روح و قدرتی که سَروَر به آنان داده بود، بر مردم شروع به موعظه و نبوّت کردند.

----------
/study/scriptures/bofm/alma/9
سخنان آلما، و نیز سخنان عمولک، که بر مردمی که در سرزمین عمونیحا بودند اعلام شد. و نیز آنها به زندان انداخته می شوند، و بدست قدرت معجزه آسای خدا که در آنها بود رهایی داده می شوند، بر پایۀ نگاشتۀ آلما.
دربرگیرندۀ فصل های ۹ تا ۱۴.
فصل ۹
آلما به مردم عمونیحا فرمان می دهد تا توبه کنند — سَروَر در روزهای آخر نسبت به لامانیان مهربان خواهد بود — نیفایان اگر نور را تَرک کنند بدست لامانیان نابود خواهند شد — پسر خدا بزودی خواهد آمد — او کسانی را که توبه کنند، تعمید یابند، و بنام او ایمان داشته باشند بازخرید خواهد کرد. نزدیک به ۸۲ پیش از میلاد.
۱ و دوباره، من، آلما، از سوی خدا فرمان داده شده ام که می بایستی عمولک را برداشته و پیش روم و دوباره بر این مردم، یا مردمی که در شهر عمونیحا بودند موعظه کنم، چنین گذشت همین که من شروع به موعظه کردن بر آنان نمودم، آنها شروع به بحث و جدل با من نمودند، گفتند:
۲ تو کیستی؟ گمان می کنی که ما گواهی یک مرد را باور خواهیم کرد، با اینکه بر ما موعظه می کند که زمین از بین خواهد رفت؟
۳ اینک آنها سخنانی را که گفتند نمی فهمیدند؛ زیرا نمی دانستند که زمین از بین خواهد رفت.
۴ و نیز گفتند: ما سخنان تو را باور نداریم اگر نبوّت کنی که این شهرِ عظیم در یک روز نابود خواهد شد.
۵ اینک آنها نمی دانستند که خدا می تواند چنین کارهای شگفت انگیزی انجام دهد، زیرا مردمی سخت دل و خیره سر بودند.
۶ و آنها گفتند: خدا کیست، که هیچ اختیاردار دیگری را جز یک مرد به میان این مردم نمی فرستد، تا بر آنها راستیِ چنین چیزهای بزرگ و شگفت انگیزی را اعلام کند؟
۷ و آنها برخاستند تا بر من دست بلند کنند؛ ولی بنگرید، این کار را نکردند. و من با دلیری ایستادم تا بر آنان اعلام کنم، آری، من دلیرانه بر آنان گواهی دادم، گفتم:
۸ بنگرید، ای شما نسل نابکار و مُنحرف، چگونه سُنّت پدرانتان را فراموش کرده اید؛ آری، چه زود شما فرمان های خدا را فراموش کرده اید.
۹ آیا به یاد نمی آورید که پدرمان، لیحای، با دست خدا از اورشلیم بیرون آورده شد؟ آیا به یاد نمی آورید که آنها با راهنمایی او از بیابان گذشتند؟
۱۰ و آیا چنین زود فراموش کرده اید چندین بار او پدرانمان را از دست دشمنانشان رهایی داد، و آنها را از نابود شدن، حتّی بدست برادران خودشان حفظ کرد؟
۱۱ آری، و اگر برای قدرت بی همتایش، و رحمت و شکیبایی اش نسبت به ما نبود، ما بناچار مدّت ها پیش از این دورۀ زمان از روی زمین بریده می شدیم، و شاید به وضعیّتی از بدبختی و تیره روزی بی پایان واگذاشته می شدیم.
۱۲ بنگرید، اینک به شما می گویم که او شما را به توبه کردن فرمان می دهد؛ و جز اینکه شما توبه کنید، به هیچ وجه شما نمی توانید ملکوتِ خدا را به ارث برید. ولی بنگرید، این همۀ آن نیست — او شما را به توبه فرمان داده است، یا اینکه شما را از روی زمین محو خواهد کرد؛ آری، او در خشم خود با شما برخورد خواهد کرد، و از خشم شدیدش او بر نخواهد گشت.
۱۳ بنگرید، آیا سخنانی را که او به لیحای گفت به یاد نمی آورید، که گفت: تا جایی که شما فرمان های مرا نگاه دارید، در این سرزمین کامروا خواهید شد؟ و دوباره این گفته شد که: تا جایی که شما فرمان های مرا نگاه ندارید از پیشگاه سَروَر بریده خواهید شد.
۱۴ اینک من می خواهم که شما به یاد آورید، که تا جایی که لامانیان فرمان های خدا را نگاه نداشته اند، از پیشگاه سَروَر بریده شده اند. اینک ما می بینیم که درستی سخن سَروَر در این چیز ثابت شده است، و لامانیان از شروع سرپیچی هایشان در این سرزمین، از پیشگاه او بریده شده اند.
۱۵ با این وجود به شما می گویم، که روز داوری برای آنان بیشتر قابل تحمّل است تا برای شما، اگر در گناهانتان باقی بمانید، آری، و حتّی برای آنان این زندگی بیشتر قابل تحمّل است تا برای شما، جز اینکه توبه کنید.
۱۶ زیرا وعده های بسیاری هستند که به لامانیان داده شده اند؛ زیرا این به سبب سُنّت های پدرانشان است که آنها را واداشته تا در وضعیّت نادانی شان باقی بمانند؛ بنابراین سَروَر بر آنان مهربان خواهد بود و بودن آنان را در این سرزمین درازتر خواهد کرد.
۱۷ و در دوره ای از زمان آنها آورده خواهند شد تا به سخن او ایمان آورند، و نابکاری سُنّت های پدرانشان را بدانند؛ و بسیاری از آنان نجات خواهند یافت، زیرا سَروَر بر همۀ کسانیکه نام او را بخوانند مهربان خواهد بود.
۱۸ ولی بنگرید، من به شما می گویم که اگر در نابکاری خود پافشاری کنید اینکه روزگار شما در این سرزمین درازتر نخواهد شد، زیرا لامانیان بر شما فرستاده خواهند شد؛ و اگر توبه نکنید آنها در زمانی، هنگامی که نمی دانید، خواهند آمد، و با نابودی کامل با شما برخورد خواهد شد؛ و این بر پایۀ خشم شدید سَروَر خواهد بود.
۱۹ زیرا او روا نخواهد داشت که شما در نابکاری هایتان زندگی کنید، تا مردمش را نابود کنید. من به شما می گویم، نه؛ او روا می دارد که لامانیان همۀ مردمش را که مردم نیفای خوانده می شوند نابود کنند، اگر امکان پذیر می بود که آنها، پس از اینکه این همه نور و این همه دانش داده شده از سَروَرخدایشان داشته، به گناه و سرپیچی بیفتند؛
۲۰ آری، پس از اینکه مردم چنین مورد لطف والای سَروَر بوده؛ آری، پس از اینکه بالاتر از هر ملّت، قوم، زبان، یا مردم دیگری مورد لطف بوده، پس از اینکه همۀ چیزها بر آنان آشکار شده، بر پایۀ خواسته شان، و ایمان شان و نیایش هایشان، از آنچه بوده و آنچه هست و آنچه می آید.
۲۱ با روح خدا دیدار شده، با فرشتگان گفتگو کرده، و با ندای سَروَر بر او سخن گفته؛ و روح نبوّت داشته و روح وحی، و نیز هدیه های بسیار، هدیۀ سخن گفتن به زبان ها و هدیۀ موعظه کردن، و هدیۀ روح القدس و هدیۀ ترجمه؛
۲۲ آری، و پس از اینکه از سوی خدا بدست سَروَر از سرزمین اورشلیم رهایی یافته؛ از قحطی و از بیماری و همه گونه بیماری ها از هر گونه نجات یافته؛ و در نبرد نیرومند شده، که آنها نتوانند نابود شوند؛ بارها از بندگی بیرون آورده شده، و تاکنون نگاه داری و حفظ شده؛ و کامروا شده تا زمانی که آنها در همه گونه چیزها ثروتمند شوند.
۲۳ و اینک بنگرید من به شما می گویم، که اگر این مردم، که این اندازه نعمت های بسیاری از دست سَروَر دریافت کرده اند، بر خلاف نور و دانشی که دارند سرپیچی کنند، به شما می گویم که اگر چنین باشد، که اگر به سرپیچی بیفتند، این برای لامانیان به مراتب بیشتر قابل تحمّل خواهد بود تا برای آنها.
۲۴ زیرا بنگرید، وعده های سَروَر به لامانیان داده شده است، ولی اگر سرپیچی کنید آنها به شما داده نشده اند؛ زیرا آیا سَروَر به روشنی وعده نداده و شدیداً حکم نکرده، که اگر شما علیه وی شورش کنید از روی زمین محو خواهید شد؟
۲۵ و اینک به این سبب، که مبادا شما نابود شوید، سَروَر فرشته اش را فرستاده است تا با بسیاری از مردمش دیدار کند، بر آنان اعلام کرده که باید پیش روند و بر مردم توانمندانه فریاد برآورده بگویند: توبه کنید، زیرا ملکوتِ آسمان نزدیک است.
۲۶ و روزهای نه چندان زیادی پس از این، پسر خدا در شکوهش خواهد آمد، و شکوهش شکوه یگانه زادۀ پدر خواهد بود، آکنده از فیض، درستی، و راستی، آکنده از صبوری، رحمت و شکیبایی، سریع بودن به شنیدن زاری های مردمش، و پاسخ دادن نیایش هایشان.
۲۷ و بنگرید، او می آید تا کسانی را که با ایمان بنامش، به توبه تعمید می یابند را بازخرید کند.
۲۸ بنابراین، راه سَروَر را آماده کنید، زیرا آن زمان نزدیک است که همۀ آدمیان، پاداش کارهایشان را بر پایۀ آنچه بوده اند درو کنند — اگر پرهیزکار بوده اند، رستگاریِ روانشان را بر پایۀ قدرت رهایی دهندۀ عیسی مسیح درو خواهند کرد؛ و اگر پلید بوده اند، لعنتِ روانشان را بر پایۀ قدرت و اسارت اهریمن درو خواهند کرد.
۲۹ اینک بنگرید، این ندای فرشته، در حال فریاد برآوردن بر مردم است.
۳۰ و اینک برادران محبوبم، چرا که شما برادرانم هستید، با دیدن اینکه دل هایتان به شدّت علیه سخن خدا سخت شده است، و با دیدن اینکه شما مردمی گمراه و فروافتاده هستید، می بایستی محبوب شوید و می بایستی کارهایی را پیش آورید که برای توبه شایسته هستند.
۳۱ اینک چنین گذشت که هنگامی که من، آلما، این سخنان را گفتم، بنگرید، مردم از من خشمگین شدند برای اینکه من به آنها گفتم که مردمی سخت دل و خیره سر هستند.
۳۲ و نیز برای اینکه من به آنها گفتم که مردمی گمراه و فروافتاده هستند بر من خشمگین شدند، و برآن شدند تا بر من دست بلند کنند، که بتوانند مرا به زندان اندازند.
۳۳ ولی چنین گذشت که سَروَر روا نداشت که آنها مرا در آن زمان بگیرند و به زندان اندازند.
۳۴ و چنین گذشت که عمولک رفت و پیش ایستاد، و شروع کرد به موعظه بر آنان. و اینک سخنان عمولک همه نوشته نشده اند، با این وجود بخشی از سخنانش در این کتاب نوشته شده اند.

----------
/study/scriptures/bofm/alma/10
فصل ۱۰
لیحای از نوادگان مَنِسا است. عمولک فرمان فرشته ای که او از آلما مراقبت کند را بازگو می کند — نیایش های پرهیزکاران سبب امان داده شدن به مردم می شوند — وکیلان و داوران نابکار نابودی مردم را بنیان می نهند. نزدیک به ۸۲ پیش از میلاد.
۱ اینک اینها سخنانی هستند که عمولک بر مردمی که در سرزمین عمونیحا بودند موعظه کرد، گفتا:
۲ من عمولک هستم؛ من پسر جدعونا هستم، که پسر اسماعیل بود، که از نوادگان عمینادی بود؛ و او همان عمینادی بود که نوشته ای که بر دیوار معبد بود، که با انگشت خدا نوشته شده بود را ترجمه کرد.
۳ و عمینادی از نوادگان نیفای بود، که پسر لیحای بود، که از سرزمین اورشلیم بیرون آمد، که از نوادگان مَنِسا بود، که پسر یوسف بود که بدست برادرانش به مصریان فروخته شد.
۴ و بنگرید، من همچنین مردی با شُهرتی نه چندان کم در میان همۀ کسانی که مرا می شناسند هستم؛ آری، و بنگرید، من خویشاوندان و دوستان بسیاری دارم، و نیز ثروت زیادی با کاردانی خودم بدست آورده ام.
۵ با این وجود، پس از همۀ اینها، من هرگز از راه های سَروَر، و رازها و قدرت شگفت انگیزش چندان آگاه نبوده ام. من گفتم هرگز از این چیزها چندان آگاه نبوده ام، ولی بنگرید، من اشتباه می کنم، زیرا بسیاری از رازها و قدرت شگفت انگیزش را دیده ام؛ آری، حتّی در حفظ جان این مردم.
۶ با این وجود، دلم را سخت کردم، زیرا چندین بار فرا خوانده شدم و نخواستم بشنوم؛ بنابراین دربارۀ این چیزها آگاهی داشتم، هنوز هم نمی خواستم آگاه باشم؛ بنابراین در نابکاری دلم، حتّی تا چهارمین روز این هفتمین ماه، که در دهمین سال فرمانروایی داوران است، به شورش کردن علیه خدا ادامه دادم.
۷ همچنان که سفر می کردم تا یک خویشاوند خیلی نزدیک را ببینم، بنگرید فرشته ای از سَروَر بر من ظاهر شد و گفت: عمولک، به خانۀ خودت بازگرد، زیرا به پیامبری از سَروَر می بایستی غذا دهی؛ آری، مردی مقدّس، که مرد برگزیدۀ خداست؛ زیرا او به سبب گناهان این مردم روزهای بسیاری را روزه گرفته است، و بسیار گرسنه است، و تو او را می بایستی به خانۀ خود بپذیری و غذا دهی؛ و او تو را و خانۀ تو را برکت خواهد داد؛ و برکت سَروَر بر تو و خانۀ تو قرار خواهد گرفت.
۸ و چنین گذشت که من ندای فرشته را فرمان بردم، و به سوی خانه ام بازگشتم. و همچنان که داشتم به آن سو می رفتم مردی را یافتم که آن فرشته به من گفت: تو به خانۀ خود بپذیر — و بنگر این همان مردی بود که دربارۀ امور خدا بر شما سخن می گفته است.
۹ و آن فرشته به من گفت او مردی مقدّس است؛ از این رو من می دانم او مردی مقدّس است، برای اینکه این از سوی یک فرشتۀ خدا گفته شد.
۱۰ و دوباره، من می دانم که این چیزهایی که او از آنها گواهی داده است راست هستند؛ زیرا بنگرید من به شما می گویم، اینکه به هستی سَروَر سوگند، حتّی آنچنان که او فرشته اش را فرستاده است تا این چیزها را بر من پدیدار کند؛ و این را در حالیکه این آلما در خانه ام به سر بُرده است انجام داده است.
۱۱ زیرا بنگرید، او خانۀ مرا برکت داده است، مرا برکت داده است، و زنانم را، و فرزندانم را، و پدرم و خویشانم را؛ آری، حتّی همۀ خویشاوندانم را او برکت داده است، و بر پایۀ سخنانی که او گفت برکت سَروَر بر ما قرار گرفته است.
۱۲ و اینک، هنگامی که عمولک این سخنان را گفت، مردم با دیدن اینکه بیشتر از یک شاهد بود که بر پایۀ روح نبوّتی که در آنها بود، از چیزهایی که به آنها متّهم شده بودند و نیز از چیزهایی که می آیند گواهی می دادند، حیرت زده شدند.
۱۳ با این وجود، برخی میان آنها بودند که اندیشیدند که آنها را زیر سؤال ببرند، که با نیرنگ های حیله گرانه شان بتوانند آنها را در سخنانشان گیر اندازند، که بتوانند گواهی علیه آنها بیابند، که بتوانند آنها را به داورانشان بسپارند که بتوانند بر پایۀ قانون داوری شوند، و تا که آنها کشته شوند یا به زندان انداخته شوند، بر پایۀ بزهکاری ای که بتوانند ظاهر سازی کنند یا علیه آنها گواهی دهند.
۱۴ اینک اینها آن مردانی بودند که برآن بودند تا آنها را نابود کنند، که وکیل بودند، که بدست مردم استخدام یا تعیین شده بودند تا در دوران دادرسی های آنها، یا در دادرسی های بزهکاری های مردم، در پیش داوران قانون را اجرا کنند.
۱۵ اینک این وکیلان در همۀ هنرها و حیله گری های مردم آموخته شده بودند؛ و این برای این بود تا آنها را قادر سازد که بتوانند در حرفه شان ماهر باشند.
۱۶ و چنین گذشت که آنان شروع کردند به سؤال کردن از عمولک، که از این راه بتوانند با او کاری کنند تا ضد سخنان خود بگوید، یا سخنانی را که خواهد گفت نقض کند.
۱۷ اینک آنها نمی دانستند که عمولک می توانست از طرح های آنان آگاه شود. ولی چنین گذشت همین که شروع کردند به سؤال از او، وی اندیشۀ آنان را دریافت، و به آنان گفت: ای شما نسل نابکار و مُنحرف، ای شما وکیلان و آدم های دورو، زیرا شما اهریمن را بنیان می نهید؛ زیرا شما دامها و تله هایی را می گذارید تا مقدّسین خدا را گرفتار کنید.
۱۸ شما برنامه هایی می ریزید تا راه های پرهیزکاران را مُنحرف کنید، و غضب خدا را بر سرتان فرود آورید، حتّی تا نابودی کامل این مردم.
۱۹ آری، موصایا، کسی که آخرین پادشاه ما بود، به خوبی گفت، هنگامی که در آستانۀ واگذاری پادشاهی بود، هیچ کسی را نداشته تا آن را به او بسپارد، سبب شده که این مردم با رأی خودشان اداره شوند — آری، به خوبی گفت که اگر زمانی بیاید که رأی مردم نابکاری را برگزیند، یعنی، اگر زمانی بیاید که این مردم به سرپیچی بیفتند، آنها برای نابود شدن آماده خواهند بود.
۲۰ و اینک من به شما می گویم که سَروَر به خوبی نابکاری هایتان را داوری می کند؛ به خوبی، با ندای فرشتگانش بر مردم فریاد برمی آورد: توبه کنید، توبه کنید، زیرا ملکوتِ آسمان نزدیک است.
۲۱ آری، به خوبی، با ندای فرشتگانش فریاد برمی آورد که: من با درستی و دادگری در دستانم، به میان مردم پایین می آیم.
۲۲ آری، و من به شما می گویم که اگر برای نیایش های پرهیزکاران نبود، کسانی که اینک در این سرزمین هستند، اینک شما حتّی با نابودی کامل برخورد می کردید؛ نه با سِیلاب آنچنان که با مردم در روزگار نوح برخورد شد، بلکه با قحطی و با بلا و با شمشیر.
۲۳ ولی این از نیایش های پرهیزکاران است که شما امان یافته اید؛ بنابراین اینک، اگر پرهیزکاران را از میان خود بیرون اندازید، آنگاه سَروَر دستش را نگه نخواهد داشت؛ بلکه در خشم شدیدش علیه شما بیرون خواهد آمد؛ آنگاه شما با قحطی، و با بلا، و با شمشیر ضربه خواهید خورد؛ و آن زمان نزدیک است جز اینکه توبه کنید.
۲۴ و اینک چنین گذشت که مردم بر عمولک بیشتر خشمگین شدند و فریاد برآورده گفتند: این مرد علیه قوانین ما که دادگرانه هستند، و وکیلان خِردمَندی که ما برگزیده ایم ناسزا می گوید.
۲۵ ولی عمولک دستش را دراز کرد، و با توان بیشتری بر آنان فریاد برآورد، گفتا: ای شما نسل نابکار و مُنحرف، چرا شیطان چیرگی چنین عظیمی بر دلهایتان بدست آورده است؟ چرا خود تن می دهید که او بتواند بر شما قدرت داشته باشد، تا چشمانتان را کور کند که شما سخنانی که، بر پایۀ راستی شان گفته می شوند را نفهمید؟
۲۶ زیرا بنگرید، آیا من علیه قانون شما گواهی داده ام؟ شما نمی فهمید؛ شما می گویید که من علیه قانون شما سخن گفته ام؛ ولی من نگفته ام، بلکه با طرفداری از قانون شما، بر محکومیّت شما سخن گفته ام.
۲۷ و اینک بنگرید، به شما می گویم، که بنیاد نابودی این مردم به دست نابکاری وکیلان شما و داوران شما گذاشته می شود.
۲۸ و اینک چنین گذشت که هنگامی که عمولک این سخنان را گفت مردم علیه او فریاد برآوردند، گفتند: اینک ما می دانیم که این مرد فرزندِ اهریمن است، زیرا او به ما دروغ گفته است؛ زیرا او علیه قانون ما سخن گفته است. و اینک او می گوید علیه آن سخن نگفته است.
۲۹ و دوباره، او علیه وکیلان ما و داوران ما ناسزا گفته است.
۳۰ و چنین گذشت که وکیلان این را در دل های آنها نهادند که می بایستی این چیزها را علیه او به یاد آورند.
۳۱ و یکی میان آنها بود که نامش زیزروم بود. اینک او در متّهم کردن عمولک و آلما بالاترین بود، او یکی از زبردست ترین در میان آنها بوده، کار و کسب بسیار در میان مردم داشت.
۳۲ اینک هدف این وکیلان سود اندوزی بود، و بر پایۀ کارشان سود می اندوختند.

----------
/study/scriptures/bofm/alma/11
فصل ۱۱
دستگاه پولی نیفایی ارائه می شود — عمولک با زیزروم بحث می کند — مسیح مردم را در گناهانشان نجات نخواهد داد — تنها کسانی که ملکوتِ آسمان را به ارث می برند نجات می یابند — همۀ آدمیان در فناناپذیری برخواهند خاست — پس از رستاخیز هیچ مرگی نیست. نزدیک به ۸۲ پیش از میلاد.
۱ اینک این در قانون موصایا بود که هر مردی که داور قانون بود، یا کسانی که برای داوری تعیین می شدند، می بایستی بر پایۀ مدّت زمانی که کار می کردند، تا کسانی را داوری کنند که نزد آنها آورده می شدند تا داوری شوند، مُزد دریافت کنند.
۲ اینک اگر آدمی به دیگری بدهکار بود، و آنچه را بدهکار بود پرداخت نمی کرد، از او به داور شکایت می شد؛ و داور اجرای اختیارات می کرد، و افسران را می فرستاد تا آن فرد به پیش او آورده شود؛ و آن فرد را بر پایۀ قانون و شواهدی که علیه او آورده شده بود داوری می کرد، و بدین گونه آن فرد وادار می شد تا آنچه که بدهکار بود را بپردازد، یا داراییش گرفته می شد، یا از میان مردم به عنوان دزد و راهزن بیرون انداخته می شد.
۳ و داور بر پایۀ زمانش مُزدش را دریافت می کرد — یک سنین طلا برای یک روز، یا یک سنوم نقره، که با یک سنین طلا برابر است، و این بر پایۀ قانونی است که داده شده بود.
۴ اینک اینها نام های تکه های گوناگون طلاهایشان و نقره هایشان، بر پایۀ ارزش آنها هستند. و نام ها بدست نیفایان داده شده اند، زیرا آنها نه به شیوۀ یهودیانی که در اورشلیم بودند محاسبه می کردند؛ نه به شیوۀ یهودیان اندازه گیری می کردند؛ ولی محاسبه هایشان و اندازه گیری هایشان را بر پایۀ نظر و شرایط مردم در هر نسلی تغییر می دادند، تا زمان فرمانروایی داوران که آنها بدست موصایای پادشاه وضع شدند.
۵ اینک آن محاسبه بدین گونه است — یک سنینِ طلا، یک سعونِ طلا، یک شومِ طلا، و یک لیمناِ طلا.
۶ یک سنومِ نقره، یک عمنورِ نقره، یک عزرومِ نقره، و یک اُنتیِ نقره.
۷ یک سنومِ نقره با یک سنینِ طلا برابر بود، و نیز با یک پیمانۀ جو و نیز با یک پیمانه از هر گونه غلّه.
۸ اینک مقدار یک سعونِ طلا دو برابر ارزش یک سنین بود.
۹ و یک شومِ طلا دو برابر ارزش یک سعون بود.
۱۰ و یک لیمناِ طلا با ارزش همۀ آنها برابر بود.
۱۱ و یک عمنورِ نقره به اندازۀ دو سنوم بود.
۱۲ و یک عزرومِ نقره به اندازۀ چهار سنوم بود.
۱۳ و یک اُنتی به اندازۀ همۀ آنها بود.
۱۴ اینک این ارزشِ واحد های شمارش کوچکتر محاسبه هایشان است —
۱۵ یک شیبلون نصف یک سنوم است؛ بنابراین، یک شیبلون برای نیم پیمانه جو.
۱۶ و شیبلوم نصف یک شیبلون است.
۱۷ و یک لیه نصف یک شیبلوم است.
۱۸ اینک این واحد شمارش آنان است، بر پایۀ محاسبه هایشان.
۱۹ اینک یک آنتیونِ طلا برابر با سه شیبلون است.
۲۰ اینک، هدف تنها سوداندوزی بود، برای اینکه آنها مزدشان را بر پایۀ کارشان دریافت می کردند، بنابراین، مردم را به شورش و همه گونه اختلافات و نابکاری برمی انگیختند، که بتوانند کار بیشتری داشته باشند، که بتوانند بر پایۀ دادخواست هایی که پیش آنها آورده می شد پول بیشتری بدست آورند؛ از این رو مردم را علیه آلما و عمولک برانگیختند.
۲۱ و این زیزروم شروع نمود به سؤال کردن ازعمولک، گفتا: آیا به چند سؤالی که من از تو خواهم پرسید پاسخ خواهی داد؟ اینک زیزروم مردی بود که در نیرنگ های اهریمن زبردست بود، که بتواند آنچه که نیکو بود را نابود کند؛ بنابراین، به عمولک گفت: آیا به سؤال هایی که از تو می کنم پاسخ خواهی داد؟
۲۲ و عمولک به او گفت: آری، اگر بر پایۀ روح سَروَر باشد، که در من است؛ زیرا من هیچ چیزی نخواهم گفت که ناسازگار با روح سَروَر باشد. و زیزروم به او گفت: بنگر، اینجا شش اُنتیِ نقره هست، و همۀ اینها را به تو خواهم داد اگر وجود یک هستی برتر را انکار کنی.
۲۳ اینک عمولک گفت: ای تو فرزند دوزخ، چرا مرا وسوسه می کنی؟ تو می دانی که پرهیزکاران به چنین وسوسه هایی تن نمی دهند؟
۲۴ آیا تو ایمان داری که هیچ خدایی نیست؟ من به تو می گویم، نه، تو می دانی که خدایی هست، ولی تو سودِ پول را بیشتر از او دوست داری.
۲۵ و اینک تو در پیشگاه خدا به من دروغ گفته ای. تو به من گفتی — بنگر این شش اُنتی را که ارزش بسیاری دارند به تو خواهم داد — هنگامی که تو در دل خود این را داشتی تا آنان را از من بازداری؛ و این تنها، خواستۀ تو بود که من خدای راستین و زنده را انکار کنم، که تو می توانستی سببی برای نابود کردن من داشته باشی. و اینک بنگر، برای این پلیدی بزرگ، تو سزای خود را خواهی داشت.
۲۶ و زیزروم به او گفت: تو می گویی خدای راستین و زنده ای هست؟
۲۷ و عمولک گفت: آری، خدای راستین و زنده ای هست.
۲۸ اینک زیزروم گفت: آیا بیشتر از یک خدا هست؟
۲۹ و او پاسخ داد، نه.
۳۰ اینک زیزروم دوباره به او گفت: چگونه تو این چیزها را می دانی؟
۳۱ و او گفت: فرشته ای آنها را بر من آشکار کرده است.
۳۲ و زیزروم دوباره گفت: او کیست که خواهد آمد؟ آیا او پسر خداست؟
۳۳ و او به وی گفت، آری.
۳۴ و زیزروم دوباره گفت: آیا او مردمش را در گناهانشان نجات خواهد داد؟ و عمولک پاسخ داد و به او گفت: به تو می گویم که او چنین نخواهد کرد، زیرا برای او امکان پذیر نیست که سخن خود را انکار کند.
۳۵ اینک زیزروم به مردم گفت: ببینید که شما این چیزها را به یاد آورید؛ زیرا او گفت تنها یک خدا هست؛ با این حال می گوید که پسر خدا خواهد آمد، ولی مردمش را نجات نخواهد داد — گویی او اختیار دارد به خدا فرمان دهد.
۳۶ اینک عمولک دوباره به او می گوید: بنگر تو دروغ گفته ای، زیرا تو می گویی که من گفتم گویی من اختیار داشتم به خدا فرمان دهم برای اینکه گفتم او مردمش را در گناهانشان نجات نخواهد داد.
۳۷ و دوباره به تو می گویم که او نمی تواند آنها را در گناهانشان نجات دهد؛ زیرا من نمی توانم سخنش را انکار کنم، و او گفته است که هیچ چیز ناپاکی نمی تواند ملکوتِ آسمان را به ارث برد؛ بنابراین، چگونه شما می توانید نجات یابید، جز اینکه ملکوتِ آسمان را به ارث برید؟ بنابراین، شما نمی توانید در گناهانتان نجات یابید.
۳۸ اینک زیزروم دوباره به او می گوید: آیا پسر خدا همان پدر جاویدان است؟
۳۹ و عمولک به او گفت: آری، او همان پدر جاویدان آسمان و زمین است، و همۀ چیزهایی که در آنهاست؛ او شروع و پایان است، نخستین و آخرین.
۴۰ و او به این جهان خواهد آمد تا مردمش را بازخرید کند؛ و او سرپیچی های آن کسانی را که بنام او ایمان آورند بر خود خواهد گرفت؛ و اینها کسانی هستند که زندگی جاویدان خواهند داشت، و رستگاری بر هیچ کس دیگری نمی آید.
۴۱ بنابراین نابکاران باقی می مانند گویی هیچ بازخرید شدنی در کار نبوده است، جز آزاد شدن از بندهای مرگ؛ زیرا بنگرید، آن روز می آید که همه از میان مُرِدگان برمی خیزند و در پیشگاه خدا می ایستند و بر پایۀ کارهایشان داوری می شوند.
۴۲ اینک، مرگی هست که مرگ جسمی خوانده می شود؛ و مرگ مسیح بندهای این مرگ جسمی را باز می کند، که همه از این مرگ جسمی برخیزند.
۴۳ روح و بدن دوباره در شکل کامل خود بهم خواهند پیوست؛ هم اندام و هم مفصل به پیکرِ فراخورشان دوباره باز آورده می شوند، همان گونه که ما در این زمان هستیم؛ و به ایستادن در پیشگاه خدا آورده می شویم، همان گونه که اینک آگاهیم آگاه بوده، و خاطره ای روشن از همۀ جُرم خود خواهیم داشت.
۴۴ اینک، این بازآوری بر همه، هم پیر و هم جوان، هم دربند و هم آزاد، هم مرد و هم زن، هم نابکار و هم پرهیزکار خواهد آمد؛ و حتّی به اندازۀ یک مو از سرهایشان کم نخواهد شد؛ بلکه هر چیزی به پیکرکامل خود، یا در بدن، همان گونه که اینک است، دوباره باز آورده خواهد شد، و آورده خواهند شد و در بارگاه مسیح پسر، و خدای پدر، و روح مقدّس، که یک خدای جاویدان است فرا خوانده خواهند شد، تا بر پایۀ کارهایشان، خواه نیکو باشند یا خواه پلید، داوری شوند.
۴۵ اینک، بنگرید، من دربارۀ مرگ بدن فناپذیر با شما سخن گفته ام، و نیز دربارۀ رستاخیز بدن فناپذیر. به شما می گویم که این بدن فناپذیر به یک بدن فناناپذیر برخاسته می شود، یعنی از مرگ، حتّی مرگ نخست به زندگی، که دیگر نتوانند بمیرند؛ روح های آنها با بدنهایشان یگانه می شوند، تا هرگز جدا نشوند؛ بدین گونه همه روحی و فناناپذیر می شوند، که دیگر نتوانند فساد را ببینند.
۴۶ اینک، هنگامی که عمولک این سخنان را تمام کرد مردم دوباره شروع نمودند به حیرت زده شدن، و زیزروم نیز شروع به لرزیدن نمود. و بدین گونه سخنان عمولک پایان یافت، یا این همۀ چیزی است که من نوشته ام.

----------
/study/scriptures/bofm/alma/12
فصل ۱۲
آلما با زیزروم سخن می گوید — رازهای خدا تنها به ایمانداران می تواند داده شوند — آدمیان با اندیشه ها، باورها، سخنان و کارهایشان داوری می شوند — نابکاران زجر یک مرگ روحی را خواهند کشید — این زندگی فناپذیر یک وضعیّت آزمایشی است — برنامۀ بازخرید، رستاخیز، و از راه ایمان، آمرزش گناهان را پیش می آورد — توبه کاران در پسرِ یگانه زاده رحمت را ادعا می کنند. نزدیک به ۸۲ پیش از میلاد.
۱ اینک آلما، دید که سخنان عمولک زیزروم را ساکت کرده بود، زیرا نگریست که عمولک او را در دروغش و فریبکاریش برای نابودی وی گیر انداخته بود، و دیده که او زیر بار آگاهی از جُرم خود شروع به لرزیدن نمود، دهانش را باز کرد و شروع نمود به سخن گفتن با او، و تایید کردن سخنان عمولک، و فراتر توضیح دادن چیزها، یا فاش نمودن نوشته های مقدّس، فراتر از آنچه عمولک انجام داده بود.
۲ اینک سخنانی که آلما به زیزروم گفت از سوی مردمِ دور و بر شنیده شد؛ زیرا جمعیّت بزرگ بود و او به این شیوه گفت:
۳ اینک زیزروم، با دیدن اینکه تو در دروغ و نیرنگ خودت گرفتار شده ای، زیرا تو نه تنها به آدمیان دروغ گفته ای بلکه تو به خدا دروغ گفته ای؛ زیرا بنگر، او همۀ اندیشه های تو را می داند، و تو می بینی که با روح او اندیشه های تو بر ما آشکار شده اند؛
۴ و تو می بینی که ما می دانیم که برنامۀ تو، برپایۀ زیرکی اهریمن، یک نقشۀ بسیار زیرکانه بود، برای دروغ گفتن و فریب دادن این مردم که تو بتوانی آنها را علیه ما قرار دهی، تا به ما ناسزا گویند و ما را بیرون اندازند —
۵ اینک این برنامۀ دشمن تو بود، و او قدرتش را در تو به کار برده است. اینک من می خواهم که تو به یاد آوری که آنچه به تو می گویم را به همه می گویم.
۶ و بنگرید به همۀ شما می گویم که این دامی از دشمن بود، که او گذاشته است تا این مردم را گرفتار کند، که بر پایۀ قدرت اسارتش، بتواند شما را به اطاعت خود درآورد، که بتواند با زنجیرهایش شما را ببندد، که بتواند شما را تا نابودیِ ابدی پایین به زنجیر کشد.
۷ اینک هنگامی که آلما این سخنان را گفت، زیزروم شروع نمود به بیش از حد لرزیدن، زیرا به قدرت خدا بیشتر و بیشتر پی برد؛ و نیز پی برد که آلما و عمولک از او شناختی داشتند، زیرا او پی برد که آنها اندیشه ها و نیّت های دلش را می دانستند؛ زیرا به آنها قدرت داده شده بود که بتوانند بر پایۀ روحِ نبوّت این چیزها را بدانند.
۸ و زیزروم شروع نمود با کوشایی از آنها جویا شدن، که دربارۀ ملکوتِ خدا بیشتر بداند. و به آلما گفت: معنی این چیست که عمولک دربارۀ رستاخیز مردگان سخن گفته است، که همه از میان مردگان بر می خیزند، هم دادگر و هم ستمگر، و آورده می شوند تا در پیشگاه خدا بایستند تا بر پایۀ کارهایشان داوری شوند؟
۹ و اینک آلما شروع به توضیح دادن این چیزها به او نمود، گفتا: این به بسیاری داده می شود تا رازهای خدا را بدانند؛ با این وجود آنها زیر فرمانی اکید گذاشته می شوند که نباید بازگو کنند مگر تنها آن بخش از سخنش را که او به فرزندان آدمی عطا می کند، بر پایۀ توّجه و کوشایی که آنها به او می دهند.
۱۰ و بنابراین، او که دلش را سخت کند، همان بخش کوچکتر سخن را دریافت می کند؛ و او که دلش را سخت نکند، به او بخش بزرگتر سخن داده می شود، تا اینکه به او داده شود که رازهای خدا را بداند تا اینکه آنها را کامل بداند.
۱۱ و آنهایی که دلهایشان را سخت کنند، به آنها بخش کوچکتر سخن داده می شود تا اینکه دربارۀ رازهایش هیچ ندانند؛ و آنگاه آنها بدست اهریمن به اسارت گرفتار می شوند، و به خواست او پایین به نابودی راهنمایی می شوند. اینک این است معنای زنجیرهای دوزخ.
۱۲ و عمولک دربارۀ مرگ ساده سخن گفته است، و برخاسته شدن از این فناپذیری به وضعیّت فناناپذیری، و آورده شدن به پیش بارگاه خدا، تا بر پایۀ کارهایمان داوری شویم.
۱۳ آنگاه اگر دل هایمان سخت بوده اند، آری، اگر ما دل هایمان را علیه سخن سخت کرده ایم، آنچنان که سخن در ما یافته نشود، آنگاه وضعیّتمان وحشتناک خواهد شد، زیرا آنگاه ما محکوم خواهیم شد.
۱۴ زیرا سخنانمان ما را محکوم خواهند کرد، آری، همۀ کارهایمان ما را محکوم خواهند کرد؛ ما بی لکّه شناخته نخواهیم شد؛ و اندیشه هایمان نیز ما را محکوم خواهند کرد؛ و در این وضعیّت وحشتناک، ما جرأت نخواهیم کرد تا بالا به خدایمان نگاه کنیم؛ و ما با خشنودی خوشحال خواهیم شد اگر بتوانیم به صخره ها و کوه ها فرمان دهیم تا بر ما فرو ریزند تا ما را از پیشگاه او پنهان کنند.
۱۵ ولی این نمی تواند باشد؛ ما باید پیش آییم و در پیشگاه او در شکوهش می بایستیم، و در قدرتش، و در توانش، بزرگیش، و اقتدارش، و به شرمساری ابدی مان اعتراف کنیم که او در همۀ داوری هایش دادگر است؛ که او در همۀ کارهایش دادگر است، و اینکه بر فرزندان آدمی مهربان است، و اینکه او قدرتِ تمام دارد تا هر آدمی را که بنامش ایمان می آورد و میوه ای شایسته برای توبه پیش می آورد نجات دهد.
۱۶ و اینک بنگر، من به تو می گویم آنگاه مرگی می آید، یعنی مرگ دوّم، که یک مرگ روحی است؛ آنگاه زمانی است که هر کسی که در گناهان، نسبت به مرگ جسمی بمیرد، در مرگ روحی نیز خواهد مرد؛ آری، او در چیزهای در رابطه با پرهیزکاری خواهد مرد.
۱۷ آنگاه زمان آن است هنگامی که عذاب هایشان مانند یک دریاچۀ آتش و گوگرد شود، که زبانۀ آتش آن برای همیشه و همیشه بالا می رود؛ و آنگاه زمان آن است که آنها به یک نابودی ابدی پایین به زنجیر کشیده شوند، بر پایۀ قدرت و اسارت شیطان، او بر پایۀ خواستش آنها را زیر دست کرده است.
۱۸ آنگاه، من به تو می گویم، آنها به گونه ای خواهند بود که گویی هیچ بازخرید شدنی در کار نبوده است؛ زیرا آنها نمی توانند بر پایۀ دادگری خدا بازخرید شوند؛ و با دیدن اینکه دیگر فسادی نیست، آنها نمی توانند بمیرند.
۱۹ اینک چنین گذشت که هنگامی که آلما به گفتن این سخنان پایان داد، مردم شروع نمودند به بیشتر حیرت زده شدن؛
۲۰ ولی یک انطیونایی بود، که میان آنان سرفرمانده بود، پیش آمد و به او گفت: این چه چیزی است که تو گفته ای، که آدمی از میان مردگان برخواهد خاست و از این فناپذیری به یک وضعیّت فناناپذیری تغییر خواهد کرد، که روان نمی تواند هرگز بمیرد؟
۲۱ نوشته های مقدّس چه معنی می دهند، که می گویند که خدا در شرق باغ عدن فرشتگانِ نگهبانی با شمشیری آتشین قرار داد مبادا پدر و مادر نخستین ما وارد شوند و از میوۀ درخت زندگی میل کنند و برای همیشه زندگی کنند؟ و بدین گونه ما می بینیم که هیچ فُرصت امکان پذیری نبود که برای همیشه زندگی کنند.
۲۲ اینک آلما به او گفت: این چیزی است که در آستانۀ توضیح دادن آن بودم. اینک ما می بینیم که بر پایۀ سخن خدا، آدم با میل کردن از میوۀ ممنوعه فروافتاد؛ و بدین گونه ما می بینیم که با سقوط او، همۀ بشریّت مردمی گمراه و فروافتاده شدند.
۲۳ و اینک بنگر، من به تو می گویم که اگر برای آدم امکان پذیر می بود تا در آن زمان از میوۀ درخت زندگی میل کند، هیچ مرگی نمی بود و آن سخن بی اعتبار شده خدا را دروغگو می کرد، زیرا او گفت: اگر تو بخوری حتماً خواهی مُرد.
۲۴ و ما می بینیم که مرگ بر همۀ بشریّت می آید، آری، مرگی که عمولک از آن سخن گفته است، که آن مرگ جسمی است؛ با این وجود مدّتی به آدمی عطا شد که در آن بتواند توبه کند؛ بنابراین این زندگی یک وضعیّت آزمایشی شد؛ دوره ای برای آماده شدن برای دیدار خدا؛ دوره ای برای آماده شدن برای آن وضعیّت پایان ناپذیر که ما از آن سخن گفته ایم، که پس از رستاخیز مردگان است.
۲۵ اینک، اگر برای برنامۀ بازخرید شدن نمی بود، که از بنیاد جهان نهاده شده است، هیچ رستاخیز مردگانی نمی توانست بوده باشد؛ ولی برنامۀ بازخرید نهاده شده است که رستاخیز مردگان، که از آن سخن گفته شده است، را پیش آورد.
۲۶ و اینک بنگر، اگر امکان پذیر بود که پدر و مادر نخستین ما می توانستند پیش رفته و از درخت زندگی بمیل کنند آنها برای همیشه بدبخت می شدند، هیچ موقعیّت آماده شدن نداشته؛ و بدین گونه برنامۀ بازخرید شدن نافرجام می شد، و سخن خدا بی اعتبار می شد، بدون گذاشتن هیچ اثری.
۲۷ ولی بنگر، این چنین نبود؛ بلکه بر آدمیان معیّن شد که آنها باید بمیرند؛ و پس از مرگ، باید به داوری بیایند، یعنی همان داوری که از آن سخن گفته ایم، که پایان است.
۲۸ و پس از اینکه خدا معیّن کرده بود که این چیزها می بایستی بر آدمی بیاید، بنگر، آنگاه او دید که شایسته است که آدمی دربارۀ چیزهایی که او بر آنها معیّن کرده بود بداند؛
۲۹ بنابراین او فرشتگانی فرستاد تا با آنها گفتگو کنند، که آدمیان را واداشتند تا شُکوه او را بنگرند.
۳۰ و آنها شروع نمودند از آن پس نام او را خواندن؛ بنابراین خدا با آدمیان گفتگو کرد، و برنامۀ بازخرید شدن، که از بنیاد جهان آماده شده بود را بر آنها آشکار کرد؛ و این را بر پایۀ ایمان و توبه و کارهای مقدّسشان بر آنها آشکار کرد.
۳۱ از این رو، او فرمان هایی به آدمیان داد، آنها نخست از نخستین فرمان ها نسبت به چیزهایی که جسمی بودند سرپیچی کرده، و مانند خدایان شده، نیکی را از پلیدی شناخته، خود را در یک وضعیّت عمل کردن گذاشته، یا در یک وضعیّت عمل کردن بر پایۀ خواست ها و خوشنودی های خود قرار داده شدند، خواه پلیدی کنند یا نیکی —
۳۲ بنابراین خدا به آنها فرمان هایی داد، پس از اینکه برنامۀ بازخرید شدن را بر آنها آشکار کرده، که آنها نمی بایستی پلیدی کنند، سزای آن مرگ دوّمی بوده، که مرگی ابدی نسبت به چیزهای در ارتباط با پرهیزکاری است؛ زیرا بر چنین کسانی برنامۀ بازخرید شدن نمی توانست هیچ قدرتی داشته باشد، زیرا کارهای دادگری، بر پایۀ نیکی برتر خدا، نمی توانست نابود شود.
۳۳ ولی خدا آدمیان را، بنام پسرش فرا خواند، (این برنامۀ بازخرید شدن بوده که نهاده شده بود) گفتا: اگر شما توبه کنید، و دل هایتان را سخت نکنید، آنگاه من، از راه پسر یگانه زادۀ خودم، بر شما بخشش خواهم داشت؛
۳۴ بنابراین، هرکسی که توبه کند، و دلش را سخت نکند، از راه پسر یگانه زادۀ خودم، بر آمرزش از گناهانش، رحمت را ادعا خواهد کرد؛ و اینها به آسایش من وارد خواهند شد.
۳۵ و هر کسی که دلش را سخت کند و کارهای نادرست کند؛ بنگر، من در غضبم سوگند یاد می کنم که او به آسایش من وارد نخواهد شد.
۳۶ و اینک، برادرانم، بنگرید من به شما می گویم، که اگر شما دل هایتان را سخت کنید به آسایش خدا وارد نخواهید شد؛ بنابراین نابکاری های شما او را برافروخته می کند که غضبش را بر شما فرود آورَد مانند نخستین برافروختگی، آری، بر پایۀ سخنش در برافروختگی آخر مانند نخست، به نابودی ابدی روان هایتان؛ بنابراین، بر پایۀ سخنش، بر مرگ آخر، مانند نخست.
۳۷ و اینک، برادرانم، با دیدن اینکه ما این چیزها را می دانیم، و آنها راست هستند، بگذارید توبه کنیم، و دل هایمان را سخت نکنیم، که سَروَر خدایمان را بر خود برافروخته نکنیم تا در این فرمان های دوّمش که به ما داده است غضبش را فرود آورَد؛ بلکه بگذارید به آسایش خدا که بر پایۀ سخنش آماده شده است وارد شویم.

----------
/study/scriptures/bofm/alma/13
فصل ۱۳
مردان به سبب ایمان بی اندازه و کارهای نیکشان به عنوان کشیشان اعظم خوانده می شوند — آنها می بایست فرمان ها را آموزش دهند — از راه پرهیزکاری آنها تقدیس می شوند و به آسایش سَروَر وارد می شوند — ملکیصدِق یکی از اینها بود — فرشتگان نویدِ خوش را در سرتاسر سرزمین اعلام می کنند — آنها آمدن واقعی مسیح را اعلام خواهند کرد. نزدیک به ۸۲ پیش از میلاد.
۱ و دوباره، برادرانم، من ذهن شما را به سوی زمانی می کشانم هنگامی که سَروَر خدا این فرمان ها را به فرزندانش داد؛ و من می خواهم که شما به یاد آورید که سَروَر خدا، در پی نظام مقدّسش، که در پی نظام پسرش بود، کشیشانی مقرّر کرد، تا این چیزها را به مردم آموزش دهند.
۲ و آن کشیشان در پی نظام پسرش مقرّر شدند، به شیوه ای که با آن مردم بتوانند بدانند به چه شیوه ای برای بازخرید شدن چشم به راه پسرش باشند.
۳ و این است شیوه ای که آنها طبق آن مقرّر شدند — از بنیاد جهان بر پایۀ دانش ازلیِ خدا فرا خوانده و برپایۀ ایمان بی اندازه و کارهای نیکشان آماده شده؛ از همان نخست گذاشته تا نیکی یا پلیدی را برگزینند؛ بنابراین آنها نیکی را برگزیده، و ایمان بی اندازه زیادی را به کار برده، با فراخوانیِ مقدّسی فرا خوانده می شوند، آری، با آن فراخوانیِ مقدّسی که با آن آماده شدند، و بر پایۀ یک بازخرید شدنِ آماده کننده برای چنین کسانی.
۴ و بدین گونه آنها به این فراخوانیِ مقدّس برپایۀ ایمانشان فرا خوانده شده اند، در حالیکه دیگران برپایۀ سخت دلیشان و کوری ذهنشان روح خدا را رد می کنند، در حالیکه، اگر برای این نبود آنها می توانستند مانند برادرانشان همان امتیاز بزرگ را داشته باشند.
۵ یا خلاصه، از همان نخست آنها با برادرانشان در جایگاه یکسانی بودند؛ بدین گونه این فرا خوانیِ مقدّس از بنیاد جهان آماده شده برای چنین کسانی که دلهایشان را سخت نمی کنند، از راه و در کفّارۀ پسر یگانه زاده بوده، کسی که آماده شده بود —
۶ و بدین گونه با این فراخوانیِ مقدّس فرا خوانده شده، و به کشیشی اعظمِ نظام مقدّس خدا مقرّر شده، تا فرمان های او را به فرزندان آدمی آموزش دهند، که آنها نیز بتوانند به آسایش او وارد شوند —
۷ این کشیشیِ اعظم در پی نظام پسرش بوده، نظامی که از بنیاد جهان بود؛ یا به بیان دیگر، بدون آغاز روزها یا پایان سال ها بوده، از ازل تا ابد آماده شده، بر پایۀ دانش ازلیِ او از همۀ چیزها —
۸ اینک آنها به این شیوه مقرّر شدند — با فراخوانیِ مقدّس فراخوانده شده، و با آیین مقدّس مقرّر شده، و کشیشیِ اعظم نظام مقدّس را بر خود گرفته، که فراخوانی و آیین و کشیشی اعظم بدون آغاز یا پایان است —
۹ بدین گونه آنها برای همیشه کشیشان اعظم می شوند، در پی نظام پسر، یگانه زادۀ پدر، کسی که بدون آغاز روزها یا پایان سالها است، کسی که آکنده از فیض، درستی، و راستی است. و بدین گونه است. آمین.
۱۰ اینک، چنانکه دربارۀ نظام مقدّس، یا این کشیشیِ اعظم گفتم، بسیاری بودند که مقرّر شده و کشیشِ اعظم خدا شدند؛ و این برپایۀ ایمان و توبۀ بی اندازه شان، و پرهیزکاریشان در پیشگاه خدا بود، آنها توبه کردن و پرهیزکاری را به جای هلاک شدن برگزیدند؛
۱۱ بنابراین آنها در پی نظام مقدّس فرا خوانده شدند، و تقدیس شدند، و تنپوش های آنها در خون برّه شسته سپید شد.
۱۲ اینک آنها، پس از تقدیس شدن بدست روح القدس، با داشتن تنپوش های سپید شده، در پیشگاه خدا پاک و بی لکه بوده، نمی توانستند جز با بیزاری بر گناه نگاه کنند؛ و آنها بسیار بودند، بی اندازه بسیار زیاد، که پاک شدند و به آرامش سَروَر خدایشان وارد شدند.
۱۳ و اینک، برادرانم، من می خواهم که شما خود را در پیشگاه خدا فروتن سازید، و میوۀ شایسته برای توبه پیش آورید، که شما نیز به آن آسایش وارد شوید.
۱۴ آری، خود را فروتن سازید حتّی مانند مردم روزگار ملکیصدِق، که نیز یک کشیش اعظم در پی همان نظامی بود که از آن سخن گفته ام، که نیز کشیشیِ اعظم را برای همیشه بر خود گرفت.
۱۵ و این همان ملکیصدقی بود که ابراهیم به او ده یک می داد؛ آری، یعنی پدرمان ابراهیم بخش یک دهم از همۀ داراییش را ده یک می داد.
۱۶ اینک این آیین ها در پی این شیوه داده می شدند، که با آن مردم بتوانند چشم به راه پسر خدا باشند، آن نشانه ای از نظام او بوده، یا این نظام او بوده، و اینکه آنها بتوانند برای آمرزش گناهانشان چشم به راه او باشند، که آنها بتوانند به آسایش سَروَر وارد شوند.
۱۷ اینک این ملکیصدق پادشاه سرزمین شلیم بود؛ و مردمش در نابکاری و کارِ پلید نیرومند شده بودند؛ آری، آنها همه به بیراهه رفته بودند؛ آنها آکنده از همه گونه نابکاری بودند؛
۱۸ ولی ملکیصدق ایمانی توانا به کار برده، و وظیفۀ کشیشی اعظم را بر پایۀ نظام مقدّس خدا دریافت کرده، توبه را به مردمش موعظه کرد. و بنگرید، آنها توبه کردند؛ و ملکیصدق در روزگارش آرامش را در سرزمین برپا کرد، بنابراین او شاهزادۀ آرامش خوانده شد، زیرا او پادشاه شلیم بود؛ و تحت فرمانِ پدرش فرمانروایی کرد.
۱۹ اینک، بسیاری پیش از او بودند، و بسیاری نیز پس از او بودند، ولی هیچکدام بزرگتر نبودند؛ بنابراین، با ویژگیِ بیشتری آنها از او بیان کرده اند.
۲۰ اینک من نیازی ندارم این موضوع را شرح دهم؛ چیزی که من گفته ام کافی است، نوشته های مقدّس در پیش شما هستند؛ اگر آنها را تحریف کنید این به نابودی خود شما می انجامد.
۲۱ و اینک چنین گذشت که هنگامی که آلما این سخنان را به آنها گفت، دستش را به سوی آنها دراز کرد و با ندایی توانا فریاد برآورد، گفتا: اینک زمان توبه کردن است، زیرا روز رستگاری نزدیک می شود؛
۲۲ آری، و ندای سَروَر، از دهان فرشتگان، این را به همۀ ملّت ها اعلام می کند؛ آری، این را اعلام می کند، که آنها بتوانند نویدِ خوش شادی بزرگ را داشته باشند؛ آری، و او این نویدِ خوش را میان همۀ مردمش ندا می دهد، آری، حتّی به آنانی که بر روی زمین پراکنده شده اند؛ از این رو آنها بر ما آمده اند.
۲۳ و آنها در واژه های ساده بر ما آشکار می شوند، که ما بتوانیم بفهمیم، که نتوانیم اشتباه کنیم؛ و این به سبب آواره بودن ما در یک سرزمین بیگانه است؛ بنابراین، بدین گونه مورد لطف والایی هستیم، زیرا این نویدِ خوش را در همۀ بخش های تاکستانمان بر خود اعلام شده داریم.
۲۴ زیرا بنگرید، فرشتگان این را بر بسیاری در سرزمینمان اعلام می کنند؛ و این با هدف آماده سازی دلهای فرزندان آدمی است تا سخن وی را در زمان آمدن او در شکوهش دریافت کنند.
۲۵ و اینک ما فقط منتظریم خبرهای شادی آفرینِ آمدن او را که از دهان فرشتگان بر ما اعلام شده بشنویم؛ زیرا آن زمان می آید، ما نمی دانیم چقدر زود. خدا کند که در روزگار من باشد، ولی زودتر باشد یا دیرتر، در آن من شادمانی خواهم کرد.
۲۶ و در زمان آمدن او، آن از دهان فرشتگان بر آدمیانِ دادگر و مقدّس آشکار خواهد شد، تا سخنان پدرانمان، بر پایۀ آنچه که آنها دربارۀ او سخن گفته اند، که بر پایۀ روح نبوّتی بود که در آنان بود، بتواند برآورده گردد.
۲۷ و اینک، برادرانم، من از ته دلم آرزو می کنم، آری، با دلواپسی زیاد حتّی تا حد درد، که سخنان مرا بگوش دل بپذیرید، و گناهانتان را دور اندازید و روز توبه تان را به عقب نیاندازید.
۲۸ بلکه شما می بایست خودتان را در پیشگاه سَروَر فروتن سازید، و نام مقدّسش را بخوانید، و همیشه مراقب باشید و نیایش کنید، که فراتر از آنچه می توانید تحمّل کنید وسوسه نشوید، و بدین گونه با روح مقدّس راهنمایی شوید، فروتن، بُردبار، فرمانبر، صبور، آکنده از مِهر و شکیبایی کامل شوید؛
۲۹ ایمان به سَروَر داشته، امید داشته که شما زندگی جاویدان را دریافت خواهید کرد؛ همواره مِهر خدا را در دلهایتان داشته، که بتوانید در روز آخر بالا بُرده شوید و به آسایش او وارد شوید.
۳۰ و باشد که سَروَر بر شما توبه را عطا کند، که شما غضبش را پایین بر سر خود نیاورید، که با زنجیرهای دوزخ پایین به بند کشیده نشوید، که شما زجر مرگ دوّم را نکِشید.
۳۱ و آلما سخنان بسیار بیشتری به مردم گفت، که در این کتاب نوشته نمی شوند.

----------
/study/scriptures/bofm/alma/14
فصل ۱۴
آلما و عمولک را زندانی کرده و می زنند — ایمان داران و نوشته های مقدّسشان با آتش سوزانده می شوند — این شهیدان از سوی سَروَر در شکوه پذیرفته می شوند — دیوارهای زندان شکاف می خورند و فرو می ریزند — آلما و عمولک رهایی داده می شوند، و آزار دهندگانشان کشته می شوند. نزدیک به ۸۲–۸۱ پیش از میلاد.
۱ و چنین گذشت پس از اینکه او به سخنانش بر مردم پایان داد بسیاری از آنان به سخنانش ایمان آوردند، و شروع نمودند به توبه، و بررسی نوشته های مقدّس.
۲ ولی بخش بیشتری از آنان خواستار آن بودند که بتوانند آلما و عمولک را نابود کنند؛ زیرا بر آلما، به سبب ساده بودن سخنانش، بر زیزروم خشمگین بودند؛ و آنها همچنین گفتند که عمولک به آنان دروغ گفته است، و علیه قانون شان و علیه وکیلان و داورانشان ناسزا گفته است.
۳ و آنها بر آلما و همچنین بر عمولک خشمگین بودند؛ و برای اینکه آنها علیه نابکاری شان چنین به سادگی گواهی داده بودند، برآن بودند تا آنان را مخفیانه از میان ببرند.
۴ ولی چنین گذشت که آنها چنین نکردند؛ بلکه آنها را گرفتند و با ریسمان های محکم بستند، و پیشِ داور اعظم آن سرزمین بردند.
۵ و مردم پیش رفتند و علیه آنان گواهی دادند — گواهی داده که آنان علیه قانون و وکیلان و داوران سرزمینشان، و همچنین همۀ مردمی که در آن سرزمین بودند ناسزا گفته اند؛ و نیز گواهی داده اند که خدا تنها یک خداست، و اینکه او پسرش را به میان مردم خواهد فرستاد، ولی او آنها را نجات نخواهد داد؛ و بسیاری از اینچنین چیزها را مردم علیه آلما و عمولک گواهی دادند. اینک این در پیشِ داور اعظم سرزمین انجام شد.
۶ و چنین گذشت که زیزروم با سخنانی که گفته شده بود حیرت زده شد؛ و او همچنین دربارۀ کوری ذهن ها، که خود با سخنان دروغش میان مردم سبب شده بود آگاهی داشت؛ و روان او زیر بار خودآگاهی از جُرم خودش شروع به آشفته شدن نمود؛ آری، او شروع نمود به فرا گرفته شدن با دردهای دوزخ.
۷ و چنین گذشت که او شروع به فریاد برآوردن بر مردم نمود، گفتا: بنگرید، من مجرمم، و این مردان در پیشگاه خدا بی لکّه هستند. و از آن پس او برای آنها شروع به التماس کردن نمود؛ ولی آنها او را ناسزا گفتند، گفتا: آیا تو نیز تصرّف شدۀ اهریمن هستی؟ و بر او آب دهان انداختند، و او را از میان خود بیرون انداختند، و همچنین همۀ کسانی که به سخنانی که از سوی آلما و عمولک گفته شده بود ایمان داشتند؛ و آنها را بیرون انداختند و مردانی را فرستادند تا بر آنان سنگ اندازند.
۸ و همسران و فرزندانشان را، و همۀ کسانی را که ایمان داشتند یا آموزش داده شده بودند تا به سخن خدا ایمان آورند را گرد هم آوردند واداشتند که به آتش افکنده شوند؛ و نگاشته های آنان را که دربرگیرندۀ نوشته های مقدّس بود پیش آوردند، و آنها را نیز در آتش انداختند، که با آتش سوخته و نابود شوند.
۹ و چنین گذشت که آنها آلما و عمولک را گرفتند، و به مکان شهادت بردند، تا آنها نابودی کسانی که در آتش می سوختند را مشاهده کنند.
۱۰ و هنگامی که عمولک دردهای زنان و بچه هایی که در آتش بلعیده می شدند را دید، او نیز دردمند شد؛ و به آلما گفت: چگونه می توانیم تماشاگر این منظرۀ وحشتناک باشیم؟ بنابراین بگذار دستهای خود را دراز کنیم، و قدرت خدا را که در ما است به کار بریم، و آنها را از زبانه های آتش نجات دهیم.
۱۱ ولی آلما به او گفت: روح مقدّس مرا وادار می کند که من نباید دست های خودم را دراز کنم؛ زیرا ببین سَروَر آنها را بالا در شُکوه نزد خود دریافت می کند؛ و روا می دارد که آنها این کار را انجام دهند، یو اینکه مردم، بر پایۀ سخت دلیشان، این کار را انجام دهند، که داوری هایی که او در غضبش بر آنها به کار خواهد برد دادگرانه باشند؛ و خون بیگناهان به عنوان شاهدی علیه آنها خواهد بود، آری، و در روز آخر توانمندانه علیه آنها فریاد بر خواهند آورد.
۱۲ اینک عمولک به آلما گفت: بنگر، شاید آنها ما را نیز بسوزانند.
۱۳ و آلما گفت: بر پایۀ ارادۀ سَروَر باشد. ولی، بنگر، کار ما تمام نشده است؛ بنابراین آنها ما را نمی سوزانند.
۱۴ اینک چنین گذشت که هنگامی که بدن های کسانی که به آتش افکنده شده بودند، و نیز نگاشته هایی که با آنها انداخته شده بودند سوزانده شدند، داور اعظم آن سرزمین آمد و در پیش آلما و عمولک، همچنان که در بند کشیده شده بودند، ایستاد؛ و با دستش بر گونه هایشان زد، و به آنها گفت: پس از آنچه دیده اید، آیا دوباره بر این مردم موعظه خواهید کرد، که آنها به یک دریاچۀ آتش و گوگرد انداخته می شوند؟
۱۵ بنگرید، شما می بینید که نه هیچ قدرتی داشتید تا کسانی را که به آتش افکنده شده بودند نجات دهید؛ نه خدا آنها را برای اینکه هم ایمان شما بودند نجات داده است. و داور دوباره بر گونه هایشان زد، و پرسید: برای خودتان چه دارید بگویید؟
۱۶ اینک این داور پیرو نظام و ایمانِ نحور بود، که جدعون را کشت.
۱۷ و چنین گذشت که آلما و عمولک هیچ پاسخی به او ندادند؛ و او دوباره آنها را زد، و به افسران سپرد تا به زندان انداخته شوند.
۱۸ و هنگامی که آنها سه روز در زندان انداخته شده بودند، وکیلان و داوران، و کشیشان و آموزگاران بسیاری آمدند، که از مرام حرفۀ نحور بودند؛ و آنان به زندان آمدند تا آنها را ببینند، و دربارۀ سخنان بسیاری از آنها پرسیدند؛ ولی آنها هیچ پاسخی به آنان ندادند.
۱۹ و چنین گذشت که داور در پیش آنها ایستاد، و گفت: چرا سخنان این مردم را پاسخ نمی دهید؟ نمی دانید که من قدرت دارم تا شما را به زبانه های آتش بسپارم؟ و به آنها فرمان داد تا سخن گویند، ولی آنها هیچ پاسخی ندادند.
۲۰ و چنین گذشت که آنها راهی شدند و به راه های خود رفتند، ولی فردایش دوباره آمدند؛ و داور دوباره نیز بر گونه های آنها زد. و بسیاری نیز پیش آمدند، و آنها را زدند، گفتند: آیا دوباره خواهید ایستاد و این مردم را داوری، و قانون ما را محکوم خواهید کرد؟ اگر چنین قدرت بزرگی دارید چرا خودتان را رهایی نمی دهید؟
۲۱ و بسیاری از این چیزها را به آنها گفتند، دندانهایشان را بهم ساییده، و آب دهان بر آنها انداخته و گفتند: چه شکلی خواهیم شد هنگامی که لعنت می شویم؟
۲۲ و بسیاری از این چیزها، آری، همه گونه چنین چیزهایی را به آنها گفتند؛ و بدین گونه آنها را برای روزهای بسیاری مسخره کردند. و غذا را از آنها بازگرفتند که گرسنه شوند، و آب را که تشنه شوند؛ و پوششان را نیز از آنها گرفتند که آنها برهنه شدند؛ و بدین گونه آنها با ریسمان های محکم در بند کشیده، و در زندان بازداشت بودند.
۲۳ و چنین گذشت که پس از اینکه آنها بدین گونه برای روزهای بسیاری زجر کشیدند، (و این در دوازدهمین روز از دهمین ماه، در دهمین سال فرمانروایی داوران بر مردم نیفای بود) که داور اعظم بر سرزمین عمونیحا و بسیاری از آموزگارانشان، و وکیلان شان به زندانی که آلما و عمولک در آن با ریسمان هایی در بند بودند رفتند.
۲۴ و داور اعظم در پیش آنها ایستاد، و دوباره آنها را زد، و به آنها گفت: اگر شما قدرت خدا را دارید خودتان را از این بندها رهایی دهید، و آنگاه ما باور خواهیم کرد که بر پایۀ سخنان شما سَروَر این مردم را نابود خواهد کرد.
۲۵ و چنین گذشت که آنان پیش رفتند و آنها را زدند، با گفتن همان سخنان، حتّی تا آخرین آنان؛ و هنگامی که آخرین آنان سخن گفت، قدرت خدا با آلما و عمولک بود، و آنها برخاستند و بر پاهای خود ایستادند.
۲۶ و آلما فریاد برآورد، گفتا: چه مدّت ما از این رنج های بزرگ زجر خواهیم کشید، سَروَرا؟ سَروَرا، به ما بر پایۀ ایمانمان که در مسیح است، حتّی تا به رهایی نیرو ده. و آنها ریسمان هایی که با آن در بند بودند را گُسستند؛ و هنگامی که مردم این را دیدند، شروع به گریختن کردند، زیرا که ترس از نابودی بر آنان آمده بود.
۲۷ و چنین گذشت که آنچنان بزرگ بود ترس آنها که بر زمین فرو افتادند، و به درِ بیرونی زندان دست نیافتند؛ و زمین شدیداً لرزید، و دیوارهای زندان شکافته دو پاره شدند، آنچنان که بر زمین فرو ریختند؛ و داور اعظم و وکیلان، و کشیشان و آموزگاران که بر آلما و عمولک می زدند، با فرو ریختن آنها کشته شدند.
۲۸ و آلما و عمولک به بیرون زندان پیش آمدند، و آسیبی ندیدند؛ زیرا سَروَر به آنها، بر پایۀ ایمانشان که در مسیح بود، قدرت عطا کرده بود. و آنها مستقیم به بیرون زندان پیش آمدند؛ و از بندهایشان آزاد شدند؛ و زندان بر زمین فرو ریخته بود، و هر تَنی در درون دیوارهای آن، بجز آلما و عمولک، کشته شد؛ و آنها مستقیم به سوی شهر پیش آمدند.
۲۹ اینک مردم سر و صدای عظیمی را شنیده با همدیگر در جمعیّت هایی دوان دوان آمدند تا سبب آن را بدانند؛ و هنگامی که آلما و عمولک را در حال بیرون آمدن از زندان، و دیوارهای آن را فرو ریخته بر زمین دیدند، بسیار ترسان شدند، و از پیش آلما و عمولک حتّی مانند بُزی که با بزغاله اش از دو شیر می گریزند گریختند؛ و بدین گونه آنها از پیش آلما و عمولک گریختند.

----------
/study/scriptures/bofm/alma/15
فصل ۱۵
آلما و عمولک به صیدوم می روند و کلیسایی برپا می کنند — آلما زیزروم، کسی که به کلیسا می پیوندد، را درمان می کند — بسیاری تعمید می یابند، و کلیسا کامروا می شود — آلما و عمولک به زراحملا می روند. نزدیک به ۸۱ پیش از میلاد.
۱ و چنین گذشت که آلما و عمولک فرمان داده شدند تا از آن شهر به بیرون راهی شوند؛ و آنها راهی شدند، و بیرون آمدند حتّی تا سرزمین صیدوم؛ و بنگرید، آنجا همۀ مردمی که از سرزمین عمونیحا به بیرون راهی شده بودند را یافتند، کسانی که برای اینکه به سخنان آلما ایمان داشتند، بیرون انداخته شده و سنگسار شده بودند.
۲ و آنها همۀ آنچه که بر همسران و فرزندانشان روی داده بود، و نیز دربارۀ خودشان و قدرت رهایی یافتن شان را برای آنان تعریف کردند.
۳ و زیزروم نیز در صیدوم، در بستر بیماری افتاد، با یک تب سوزان، که به دلیل پریشانی های بزرگ ذهنش برپایۀ نابکاریش بود، زیرا او گمان می کرد که آلما و عمولک دیگر نیستند؛ و او گمان می کرد که آنها به سبب نابکاری او کشته شده بودند. و این گناه بزرگ، و گناهان بسیار دیگرش، ذهنش را آشفته کرد تا اینکه بی اندازه دردناک شد، هیچ رهایی نداشته؛ بنابراین او شروع به سوختن از تبی سوزان نمود.
۴ اینک، هنگامی که او شنید آلما و عمولک در سرزمین صیدوم بودند، دلش شروع به شهامت یافتن نمود؛ و بی درنگ پیامی به آنها فرستاد، از آنها خواستار شده تا به نزد او آیند.
۵ و چنین گذشت که آنها بی درنگ رفتند، پیامی که او به آنها فرستاده بود را فرمان بُرده، و آنها به درون خانه نزد زیزروم رفتند؛ و او را در بسترش بیمار و بسیار ناتوان در تبی سوزان یافتند؛ و ذهنش نیز به سبب نابکاری هایش بی اندازه دردناک بود؛ و هنگامی که او آنها را دید دستش را دراز کرد، و از آنها خواهش کرد تا او را درمان کنند.
۶ و چنین گذشت که آلما دست او را گرفته، به او گفت: آیا تو به قدرت مسیح در رستگاری ایمان داری؟
۷ و او پاسخ داد و گفت: آری، من به همۀ سخنانی که تو آموزش داده ای ایمان دارم.
۸ و آلما گفت: اگر تو به بازخریدیِ مسیح ایمان داری تو می توانی درمان شوی.
۹ و او گفت: آری، من برپایۀ سخنان تو ایمان دارم.
۱۰ و آنگاه آلما بسوی سَروَر دعا کرد، گفتا: سَروَرا خدای ما، بر این مرد رحمت داشته باش، و او را برپایۀ ایمانش که در مسیح است درمان کن.
۱۱ و هنگامی که آلما این سخنان را گفت، زیزروم برخاست، و شروع به گام برداشتن نمود؛ و این در حیرت زدگی عظیم همۀ مردم انجام شد؛ و خبر آن در سرتاسر همۀ سرزمین صیدوم پیش رفت.
۱۲ و آلما زیزروم را بر سَروَر تعمید داد؛ و او از آن پس شروع به موعظه کردن بر مردم نمود.
۱۳ و آلما کلیسایی در سرزمین صیدوم برپا کرد، و کشیشان و آموزگارانی را در سرزمین تخصیص داد، تا هر کسی را که خواستار تعمید یافتن بود بر سَروَر تعمید دهند.
۱۴ و چنین گذشت که آنها بسیار بودند؛ زیرا از همۀ ناحیه های دور و بر صیدوم جمعیّت جمعیّت آمدند، و تعمید یافتند.
۱۵ ولی دربارۀ مردمی که در سرزمین عمونیحا بودند، آنها همچنان مردمی سخت دل و خیره سر باقیماندند؛ و از گناهانشان توبه نکردند، همۀ قدرت آلما و عمولک را به اهریمن نسبت داده؛ زیرا آنها از مرام نحور بودند، و به توبه از گناهانشان ایمان نداشتند.
۱۶ و چنین گذشت که آلما و عمولک، عمولک همۀ طلا و نقره، و چیزهای گرانبهایش را که در سرزمین عمونیحا بودند برای سخن خدا تَرک کرده، بدست کسانی که زمانی دوستان وی بودند و نیز پدرش و خویشاوندانش پس زده شد؛
۱۷ بنابراین، پس از اینکه آلما کلیسا را در صیدوم برپا کرد، پرهیز کردن بزرگی را دیده، آری، دیده که مردم از غرور دلهایشان پرهیز کرده و شروع به فروتن کردن خود در پیشگاه خدا نموده اند، و در جایگاه های مقدّس شروع به گرد هم آیی نموده اند تا خدا را در برابر قربانگاه پرستش کنند، با مراقب بودن و نیایش پیوسته، که بتوانند از شیطان و از مرگ و از نابودی رهایی یابند —
۱۸ اینک چنان که گفتم، آلما همۀ این چیزها را دیده، بنابراین عمولک را برداشت و به سرزمین زراحملا آمد، و او را به خانۀ خود برد، و به او در پریشانی هایش خدمت کرد، و او را در سَروَر نیرومند ساخت.
۱۹ و بدین گونه دهمین سال فرمانروایی داوران بر مردم نیفای پایان یافت.

----------
/study/scriptures/bofm/alma/16
فصل ۱۶
لامانیان مردم عمونیحا را نابود می کنند — زورام نیفایان را در پیروزی بر لامانیان رهبری می کند — آلما و عمولک و بسیاری دیگر سخن را موعظه می کنند — آنها آموزش می دهند که مسیح پس از رستاخیزش بر نیفایان ظاهر خواهد شد. نزدیک به ۸۱–۷۷ پیش از میلاد.
۱ و چنین گذشت در یازدهمین سال فرمانروایی داوران بر مردم نیفای، تا پنجمّین روزِ ماه دوّم، آرامش زیادی در سرزمین زراحملا بود، برای چند سالی نه هیچ جنگی و نه هیچ درگیریی بود، تا اینکه در پنجمّین روزِ ماه دوّم در یازدهمین سال، بانگ جنگ در سرتاسر سرزمین شنیده شد.
۲ زیرا بنگرید، لشکریان لامانیان بر کنارۀ بیابانی، به درونِ مرزهای سرزمین آمده بودند، حتّی به سوی شهر عمونیحا، و شروع به کشتن مردم و نابود کردن شهر نمودند.
۳ و اینک چنین گذشت، پیش از اینکه نیفایان بتوانند به اندازۀ کافی لشکری بپا کنند تا آنها را از سرزمین بیرون برانند، آنها مردمی که در شهر عمونیحا، و نیز تعدادی که پیرامون مرزهای نوح بودند را نابود کرده بودند، و دیگران را اسیر کرده به بیابان برده بودند.
۴ اینک چنین گذشت که نیفایان خواستار بودند تا کسانی که به اسارت به بیابان برده شده بودند را بدست آورند.
۵ بنابراین، آن کسی که برای سرفرماندهی لشکریان نیفایان تعیین شده بود، (و نامش زورام بود، و دو پسر داشت، لیحای و آحا) — اینک زورام و دو پسرش، از اینکه آلما داور اعظم بر کلیسا بود آگاه بوده، و اینکه او روح نبوّت داشت را شنیده، بنابراین آنها به نزد او رفتند و از او خواستار شدند تا بدانند سَروَر می خواهد آنها در بیابان به کجا در جستجوی برادرانشان، که بدست لامانیان به اسارت گرفته شده بودند، بروند.
۶ و چنین گذشت که آلما دربارۀ این موضوع از سَروَر جویا شد. و آلما بازگشت و به آنها گفت: بنگرید، لامانیان از رود صیدون در جنوب بیابان، دور فراتر از مرزهای سرزمین مانتی گذر خواهند کرد. و بنگرید آنجا، در شرق رود صیدون شما با آنان رویارو خواهید شد، و آنجا برادران شما را که بدست لامانیان به اسارت گرفته شده اند سَروَر به شما تحویل خواهد داد.
۷ و چنین گذشت که زورام و پسرانش، با لشکریانشان از رود صیدون گذشتند، و دور فراتر از مرزهای سرزمین مانتی در بیابان جنوبی که در کنارۀ شرقی رود صیدون بود پیشروی کردند.
۸ و آنها بر سر لشکریان لامانیان آمدند، و لامانیان پراکنده و به سوی بیابان رانده شدند؛ و آنها برادرانشان را که بدست لامانیان به اسارت گرفته شده بودند را گرفتند، و از آنهایی که به اسارت گرفته شده بودند حتّی یک تن نبود که از دست رفته باشد. و آنها بدست برادرانشان آورده شدند تا مالک سرزمین خودشان شوند.
۹ و بدین گونه یازدهمین سال داوران پایان یافت، لامانیان از آن سرزمین بیرون رانده شده بودند، و مردم عمونیحا نابود شدند؛ آری، هر فرد زنده ای از عمونیحایان، و نیز شهر بزرگشان که آنها می گفتند خدا به سبب عظمت آن نمی تواند آن را نابود کند، نابود شد.
۱۰ ولی بنگرید، آن در یک روز متروکه شد، و لاشه های آنها بدست سگ ها و جانوران درندۀ بیابان پاره پاره شد.
۱۱ با این وجود، پس از روزهای بسیاری جسدهای آنان بر روی زمین انباشته شده و با پوششی کم پوشیده شد. و اینک چنان زیاد بود بوی آنها که مردم برای سال های بسیاری به سرزمین عمونیحا نرفتند تا آن را تصرّف کنند. و آن متروکۀ نحوریان خوانده می شد؛ زیرا آنها از مرام نحوری بودند که کشته شد؛ و سرزمین شان متروکه باقیماند.
۱۲ و تا چهاردهمین سال فرمانروایی داوران بر مردم نیفای، لامانیان دوباره به جنگ علیه نیفایان نیامدند. و بدین گونه برای سه سال مردم نیفای آرامشِ پیوسته ای در سرتاسر سرزمین داشتند.
۱۳ و آلما و عمولک با موعظه کردنِ توبه به مردم در معبدهایشان و جایگاه های مقدّس شان، و در کنیسه هایشان که به شیوۀ یهودیان ساخته شده بود، پیش رفتند.
۱۴ و به همۀ کسانی که سخنانشان را می شنیدند، آنها بدون هیچ طرفداری از اشخاص، به آنان پیوسته سخن خدا را می رساندند.
۱۵ و بدین گونه آلما و عمولک، و همچنین تعداد بسیار بیشتری که برای این کار برگزیده شده بودند، تا سخن را در سرتاسر همۀ سرزمین موعظه کنند، پیش رفتند. و پایه گذاری کلیسا در سرتاسر سرزمین، در همۀ ناحیه های دور و بر، در میان همۀ مردم نیفایان، همگانی شد.
۱۶ و هیچ نابرابری در میان آنها نبود؛ سَروَر روحش را بر روی همۀ سرزمین برون ریخت تا ذهن های فرزندان آدمی را آماده کند، یا دل های آنها را آماده کند تا سخنی که در میان آنها در زمان آمدن او آموزش داده می شود را دریافت کنند —
۱۷ اینکه آنها علیه سخن سرسختی نکنند، که آنها بی ایمان نباشند، و به سوی نابودی نروند، بلکه آن سخن را با شادی بپذیرند، و همچون شاخه ای به تاک راستین پیوند زده شوند، که بتوانند به آسایش سَروَر خدایشان وارد شوند.
۱۸ اینک آن کشیشانی که به میان مردم پیش رفتند علیه همۀ دروغ ها و فریب ها، و حسادت ها و ستیزه جویی ها، و کینه توزی و ناسزا گویی، و دزدی، دستبرد، چپاول، آدم کُشی، زناکاری و همه گونه هرزگی موعظه کردند، فریاد می زدند که این چیزها نمی بایستی باشد —
۱۹ چیزهایی که بزودی باید می آمد را پیشاپیش می گفتند؛ آری، آمدن پسر خدا، زجرها و مرگ او، و نیز رستاخیز مردگان را پیشاپیش می گفتند.
۲۰ و بسیاری از مردم دربارۀ جایی که پسر خدا می آید جویا شدند؛ و آنها آموزش داده شدند که او پس از رستاخیز خود بر آنها پدیدار می شود؛ و این را مردم با شادی و خوشحالی شنیدند.
۲۱ و اینک پس از اینکه کلیسا در سرتاسر سرزمین برپا شد — بر اهریمن پیروز شده، و سخن خدا در همۀ سرزمین با خالص بودنش موعظه شده، و سَروَر برکاتش را بر مردم برون ریخت — بدین گونه چهاردهمین سال فرمانروایی داوران بر مردم نیفای پایان یافت.

----------
/study/scriptures/bofm/alma/17
سرگذشتِ پسران موصایا که حقّ خود را نسبت به پادشاهی برای سخن خدا پس زدند، و بالا به سرزمین نیفای رفتند تا به لامانیان موعظه کنند؛ زجرها و رهایی آنها — برپایۀ نگاشتۀ آلما.
دربرگیرندۀ فصل های ۱۷ تا ۲۷.
فصل ۱۷
پسران موصایا روح نبوّت و مکاشفه دارند — آنها به راه های گوناگون خود می روند تا سخن را به لامانیان اعلام کنند — عمون به سرزمین اسماعیل می رود و خدمتگزار لامونیِ پادشاه می شود — عمون گلّه های پادشاه را نجات می دهد و دشمنانش را در کنار آبِ سیباس می کُشد. آیه های ۱–۳، نزدیک به ۷۷ پیش از میلاد؛ آیه ۴، نزدیک به ۹۱–۷۷ پیش از میلاد؛ و آیه های ۵–۳۹، نزدیک به ۹۱ پیش از میلاد.
۱ و اینک چنین گذشت که در حالیکه آلما از سرزمین جدعون به سوی جنوب به سرزمین مانتی سفر می کرد، بنگرید، در حیرتش، به پسران موصایا برخورد که به سوی سرزمین زراحملا سفر می کردند.
۲ اینک این پسران موصایا در زمانی که آن فرشته نخستین بار بر آلما پدیدار شد با وی بودند؛ بنابراین آلما بی اندازه از دیدن برادرانش شادمان شد؛ و آنچه که به شادی او افزود این بود که آنها هنوز برادران او در سَروَر بودند؛ آری، و آنها در دانشِ حقیقت نیرومند شده بودند؛ زیرا آنها مردانی با فهمی استوار بودند، و نوشته های مقدّس را با کوشایی بررسی کرده بودند که بتوانند سخن خدا را بدانند.
۳ ولی این همۀ آن نیست؛ آنها خود را وقف نیایش و روزۀ بسیار می کردند؛ بنابراین روح نبوّت و روح مکاشفه داشتند، و هنگامی که آنها آموزش می دادند، با داشتن قدرت و اختیارِ از سوی خدا آموزش می دادند.
۴ و آنها سخن خدا را برای مدّت چهارده سال در میان لامانیان آموزش داده بودند، در آوردن بسیاری به دانش حقیقت، موفقیّت زیادی داشته؛ آری، با قدرتِ سخنانشان بسیاری به قربانگاه خدا آورده شدند تا نام او را بخوانند و به گناهان خود در برابر او اعتراف کنند.
۵ اینک اینها شرایطی هستند که در سفرهایشان بر آنها آمد، زیرا آنها رنج های بسیاری کشیدند؛ آنها زجر زیادی هم جسمی و هم ذهنی کشیدند، همچون گرسنگی، تشنگی و خستگی بسیار و در روح نیز زحمت زیادی کشیدند.
۶ اینک اینها سفرهایشان بود: در نخستین سال داوران، از پدرشان، موصایا، اجازۀ رفتن گرفته؛ از پادشاهی که پدرشان خواستار بود به آنها واگذار کند، و این نظر همۀ مردم نیز بود، سر باز زدند؛
۷ با این وجود آنها از سرزمین زراحملا راهی شدند و شمشیرهایشان و نیزه هایشان، و تیر و کمان هایشان، و قلاب سنگ هایشان را برداشتند؛ و این را انجام دادند تا بتوانند در حالیکه در بیابان بودند برای خود غذا فراهم کنند.
۸ و بدین گونه آنها با تعدادی که برگزیده بودند راهی بیابان شدند، و بالا به سرزمین نیفای رفتند تا سخن خدا را بر لامانیان موعظه کنند.
۹ و چنین گذشت که آنها روزهای بسیاری در بیابان سفر کردند، و آنها بسیار روزه گرفتند و بسیار نیایش کردند که سَروَر بخشی از روحش را به آنها عطا کند تا با آنها برود، و با آنها بماند که آنها بتوانند ابزاری در دستِ خدا باشند تا اگر امکان پذیر بود، برادرانشان، لامانیان را به شناخت حقیقت بیاورند، به شناخت فرومایگی سنّت های پدرانشان که درست نبودند.
۱۰ و چنین گذشت که سَروَر با روحش با آنها دیدار کرد، به آنها گفت: آسوده باشید. و آنها آسوده شدند.
۱۱ و سَروَر به آنها همچنین گفت: به میان لامانیان، برادرانتان پیش روید، و سخن مرا برپا کنید؛ با این حال شما می بایستی در شکیبایی و رنج ها صبور باشید، که بتوانید از من سرمشق های نیکی به آنها نشان دهید، و من از شما در دستم ابزاری برای رستگاری افراد بسیاری می سازم.
۱۲ و چنین گذشت که پسران موصایا، و نیز کسانی که با آنها بودند شهامت یافتند تا به پیش لامانیان روند تا بر آنها سخن خدا را اعلام کنند.
۱۳ و چنین گذشت که هنگامی که آنها به سر مرزهای سرزمین لامانیان رسیدند، از همدیگر جدا شدند و راهی راه خود شدند، به سَروَر توکُل کرده که در پایانِ برداشت محصول شان دوباره با هم دیدار کنند؛ زیرا آنها گمان می کردند بزرگ بود کاری که بر خود گرفته بودند.
۱۴ و همانا آن بزرگ بود، زیرا آنها بر دوش خود گرفته بودند تا سخن خدا را به مردمی وحشی و سرسخت و تُندخو موعظه کنند، مردمی که در کشتار نیفایان، و دستبرد زدن و چپاول آنها دلشاد می شدند؛ و دل های آنها بر ثروت گذاشته شده بود، یا بر طلا و نقره، و سنگ های گرانبها؛ با این حال برآن بودند تا این چیزها را با آدم کشی و چپاول بدست آورند، که با دست های خودشان برای آنها زحمت نکشند.
۱۵ بدین گونه آنها مردمی بسیار تنبل بودند، بسیاری از آنها بُت می پرستیدند، و به سبب سُنت های پدرانشان نفرین خدا بر آنها فروافتاده بود؛ با این وجود وعده های سَروَر به شرط توبه شامل حالِ آنها می شد.
۱۶ بنابراین، این دلیلی بود که پسران موصایا این کار را بر دوش خود گرفته بودند که شاید آنها بتوانند آنان را به توبه آورند؛ که شاید آنها بتوانند آنان را به آگاه شدن از برنامۀ بازخرید شدن آورند.
۱۷ بنابراین آنها از یکدیگر جدا شدند، و به میان آنان پیش رفتند، هر مردی به تنهایی، برپایۀ سخن و قدرت خدا که به او داده شده بود.
۱۸ اینک عمون در میان آنها رئیس بوده، یا به بیان بهتر او به آنها خدمت می کرد، و او از آنها جدا شد، پس از اینکه آنها را برپایۀ جایگاه های گوناگون آنها برکت داده، سخن خدا را به آنها رسانده، یا به آنها پیش از راهی شدنش خدمت کرد؛ و بدین گونه آنها سفرهای گوناگون خود را در سرتاسر سرزمین پیش گرفتند.
۱۹ و عمون به سرزمین اسماعیل رفت، سرزمینی که بنام پسران اسماعیل که لامانی شدند، خوانده می شد.
۲۰ و همین که عمون به سرزمین اسماعیل وارد شد، لامانیان او را گرفتند و بستند، چون رسم آنها این بود که همۀ نیفایانی که بدستشان می افتادند را ببندند، و به پیش پادشاه ببرند؛ و بدین گونه این بستگی به خوشنودی پادشاه داشت تا آنها را برپایۀ خواست و خوشنودی خودش بکُشد، یا در اسارت نگه دارد، یا آنها را به زندان اندازد یا از سرزمین اش بیرون اندازد.
۲۱ و بدین گونه عمون به پیش پادشاهی که بر سرزمین اسماعیل بود بُرده شد؛ و نام او لامونی بود؛ و او نواده ای از اسماعیل بود.
۲۲ و پادشاه از عمون جویا شد که آیا خواستۀ او این است که در سرزمین میان لامانیان، یا میان مردم او ساکن شود.
۲۳ و عمون به او گفت: آری، من خواستارم تا میان این مردم برای یک مدّتی ساکن شوم؛ آری، و شاید تا روزی که بمیرم.
۲۴ و چنین گذشت که لامونی پادشاه از عمون بسیار خوشنود شد، و واداشت که بندهای او باز شود؛ و او خواست که عمون یکی از دختران او را به همسری بگیرد.
۲۵ ولی عمون به او گفت: نه، ولی من خدمتگزار تو خواهم بود. بنابراین عمون یکی از خدمتگزاران لامونی پادشاه شد. و چنین گذشت که او در میان خدمتگزاران دیگر قرار داده شد تا برپایۀ رسم لامانیان، از گلّه های لامونی مراقبت کند.
۲۶ و پس از اینکه او سه روز در خدمت پادشاه بود، همچنان که با خدمتگزاران لامانی با گلّه هایشان به آبشخوری که آبشخور سیباس خوانده می شد، پیش می رفت، و همۀ لامانیان گلّه هایشان را به اینجا می راندند که آب بخورند —
۲۷ بنابراین، همچنان که عمون و خدمتگزاران پادشاه گلّه هایشان را به این آبشخور می راندند، بنگرید، تعدادی از لامانیان، که با گلّه هایشان برای خوردن آب آمده بودند، ایستادند و گلّه های عمون و خدمتگزاران پادشاه را پراکنده کردند، و آنها را به اندازه ای پراکنده کردند که از چندین راه گریختند.
۲۸ اینک خدمتگزاران پادشاه شروع به غُرولند کردن نمودند، گفتند: اینک پادشاه ما را خواهد کشت، همان گونه که برادران ما را برای اینکه گلّه ها با نابکاری این مردان پراکنده شده بودند کشته است. و آنها شروع به گریستن بی اندازه ای نمودند، گفتند: بنگرید، گلّه های ما اکنون پراکنده شده اند.
۲۹ اینک آنها به سبب ترس از کشته شدن می گریستند. اینک هنگامی که عمون این را دید دلش در درونش از شادی پُر شد؛ زیرا، او گفت، من قدرتم، یا قدرتی را که در من است به این همکاران خدمتگزارم نشان خواهم داد، در بازگرداندن این گلّه ها به پادشاه، که بتوانم بر دل های همکاران خدمتگزارم پیروز شوم، که بتوانم آنها را به ایمان آوردن به سخنانم هدایت کنم.
۳۰ و اینک، اینها اندیشه های عمون بودند، هنگامی که او رنج های کسانی را که او برادران خود می خواند، دید.
۳۱ و چنین گذشت که او با سخنانش به آنها دلگرمی داد، گفتا: برادرانم، دل قوی دارید و بگذارید به جستجوی گلّه ها برویم، و ما آنها را گرد هم خواهیم آورد و آنها را به آبشخور باز می گردانیم؛ و بدین گونه ما گلّه ها را برای پادشاه حفظ خواهیم کرد و او ما را نخواهد کشت.
۳۲ و چنین گذشت که آنها به جستجوی گلّه ها رفتند و به دنبال عمون رفتند، و با سرعت زیادی شتاب کردند و گلّه های پادشاه را برگرداندند و آنها را دوباره به آبشخور گرد هم آوردند.
۳۳ و آن مردان دوباره ایستادند تا گلّه های آنها را پراکنده کنند؛ ولی عمون به برادرانش گفت: دور و بر گلّه ها را بگیرید که آنها نگُریزند؛ و من می روم و با این مردانی که گلّه های ما را پراکنده می کنند درگیر می شوم.
۳۴ بنابراین، آنها همان گونه که عمون به آنها فرمان داد عمل کردند، و او پیش رفت و ایستاد تا با کسانی که سر آبشخور سیباس ایستاده بودند درگیر شود؛ و تعداد آنها کم نبود.
۳۵ بنابراین آنها از عمون نترسیدند، زیرا آنها گمان می کردند که یکی از مردانشان می تواند او را برپایۀ خوشنودی شان بکُشد، زیرا آنها نه می دانستند که سَروَر به موصایا وعده داده بود که پسران او را از دست آنها رهایی دهد؛ نه آنها هیچ چیزی در بارۀ سَروَر می دانستند؛ بنابراین آنها در نابود کردن برادرانشان دلشاد می شدند؛ و به این دلیل آنها ایستادند تا گلّه های پادشاه را پراکنده کنند.
۳۶ ولی عمون پیش ایستاد و با قلاب سنگ خود شروع به سنگ انداختن به آنها نمود؛ آری، با قدرتِ زیادی او سنگ هایی با قلاب سنگ به میان آنها انداخت؛ و بدین گونه او تعدادی از آنها را کشت، به اندازه ای که آنها نسبت به قدرت او شروع به شگفت زده شدن نمودند؛ با این وجود آنها به سبب کشته شدن برادرانشان خشمگین شده و مصمّم شدند که او را بر زمین زنند؛ بنابراین، دیدند که آنها نمی توانند او را با سنگ بزنند، با گُرز پیش آمدند تا او را بکشند.
۳۷ ولی بنگرید، هر مردی که گُرزش را بلند می کرد تا عمون را بزند، او بازوان آنها را با شمشیر قطع می کرد؛ زیرا او با زدن لبۀ شمشیرش بر بازوانشان در برابر ضربه های آنها ایستادگی می کرد؛ به اندازه ای که آنها شروع به شگفت زده شدن نمودند، و شروع به گریختن از برابر او نمودند؛ آری، و تعداد آنها کم نبود؛ و او با نیروی بازویش آنها را واداشت تا بگریزند.
۳۸ اینک شش تن از آنها با قلاب سنگ افتاده بودند، ولی او هیچ کدام از آنها مگر رهبرشان را با شمشیر نکشت؛ و بازوان آن کسانی که علیه او بلند شده بودند را قطع کرد و آنها کم نبودند.
۳۹ و هنگامی که او آنها را به دوردست راند، بازگشت و آنها گلّه هایشان را آب دادند و آنها را به چراگاه پادشاه بازگرداندند، و آنگاه به نزد پادشاه رفتند، بازوانی که با شمشیر عمون قطع شده بودند، بازوان کسانی که برآن شده بودند تا او را بکشند را با خود بُرده؛ و برای گواهی از چیزهایی که آنها انجام داده بودند آنها به نزد پادشاه بُرده شدند.

----------
/study/scriptures/bofm/alma/18
فصل ۱۸
لامونی پادشاه گمان می کند که عمون روح بزرگ است — عمون به پادشاه دربارۀ آفرینش، کارهای خدا با آدمیان، و بازخرید شدنی که از راه مسیح می آید آموزش می دهد — لامونی ایمان می آورد و بر زمین می افتد گویی مُرده است. نزدیک به ۹۰ پیش از میلاد.
۱ و چنین گذشت که لامونی پادشاه واداشت که خدمتگزارانش پیش بایستند و بر همۀ چیزهایی که آنها دربارۀ این موضوع دیده بودند گواهی دهند.
۲ و هنگامی که آنها همه بر چیزهایی که دیده بودند گواهی دادند، و او از وفادار بودن عمون در حفظ کردن گلّه هایش، و نیز از قدرت زیاد او در درگیر شدن علیه کسانی که برآن بودند تا او را بکشند آگاهی یافت بی اندازه شگفت زده شد، و گفت: بدرستی، این بیشتر از یک آدم است. بنگرید، آیا این روح بزرگی نیست که به سبب آدم کشی های آنها، چنین مجازات های بزرگی را بر این مردم می فرستد؟
۳ و آنها به پادشاه پاسخ داده، و گفتند: اینکه او روح بزرگ باشد یا یک آدم، ما نمی دانیم؛ ولی این اندازه ما می دانیم، که او نمی تواند بدست دشمنان پادشاه کشته شود؛ نه آنها می توانند، به سبب مهارت و نیروی پُر توان او، گلّه های پادشاه را هنگامی که او با ماست پراکنده کنند؛ بنابراین، ما می دانیم که او یک دوستِ پادشاه است. و اینک، ای پادشاه، ما باور نمی کنیم که یک مرد چنین قدرت بزرگی داشته باشد، زیرا ما می دانیم او نمی تواند کشته شود.
۴ و اینک، هنگامی که پادشاه این سخنان را شنید، به آنها گفت: اینک من می دانم که این روح بزرگ است؛ و او در این زمان پایین آمده است تا جان هایتان را حفظ کند، که من شما را همان گونه که برادرانتان را کشتم نکشم. اینک این روح بزرگی است که پدرانمان از او سخن گفته اند.
۵ اینک این سُنت لامونی بود که او از پدرش دریافت کرده بود، که روح بزرگی هست. با وجودی که آنها به یک روح بزرگ ایمان داشتند، گمان می کردند هر آنچه می کردند درست بود؛ با این وجود، لامونی از ترس اینکه مبادا او در کشتن خدمتگزارانش ستم کرده باشد، شروع به ترسیدن بی اندازه ای نمود.
۶ زیرا او بسیاری از آنها را برای اینکه برادرانشان گلّه هایشان را در آبشخور پراکنده کرده بودند کشته بود؛ و بدین گونه، برای اینکه آنها گذاشته بودند گلّه هایشان پراکنده شوند کشته شده بودند.
۷ اینک عادت این لامانیان این بود تا در کنار آبشخورِ سیباس بایستند تا گلّه های مردم را پراکنده کنند، که از این راه بتوانند بسیاری از آنها را که پراکنده می کردند به سرزمین خود برانند، این عادت چپاول در میان آنها بود.
۸ و چنین گذشت که لامونی پادشاه از خدمتگزارانش جویا شد، گفتا: کجاست این مردی که چنین قدرت بزرگی دارد؟
۹ و آنها به او گفتند: بنگر، او دارد به اسب های تو خوراک می دهد. اینک پادشاه، پیش از زمان آب دادن گلّه هایش، به خدمتگزارانش فرمان داده بود، که آنها اسب هایش و ارابه هایش را آماده کنند، و او را پیش به سوی سرزمین نیفای ببرند؛ زیرا در سرزمین نیفای، از سوی پدر لامونی که پادشاه بر همۀ سرزمین بود، جشن بزرگی تعیین شده بود.
۱۰ اینک هنگامی که لامونی شنید که عمون داشت اسب ها و ارابه های او را آماده می کرد، به سبب وفاداری عمون، بیشتر شگفت زده شد، گفتا: بدرستی هیچ خدمتگزاری در میان همۀ خدمتگزاران من نبوده است که چنین وفادار همانند این مرد بوده باشد؛ زیرا او حتّی همۀ فرمان های مرا به یاد می سپارد تا آنها را انجام دهد.
۱۱ اینک من بدرستی می دانم که این روح بزرگ است، و من خواستارم که او به نزد من آید، ولی جرأت نمی کنم.
۱۲ و چنین گذشت که هنگامی که عمون اسب ها و ارابه ها را برای پادشاه و خدمتگزارانش آماده کرد، نزد پادشاه رفت و دید که چهرۀ پادشاه دگرگون شده است؛ بنابراین او در آستانۀ بازگشت از پیشگاه او شد.
۱۳ و یکی از خدمتگزاران پادشاه به او گفت، ربّانا، که ترجمه می شود، پادشاهِ قدرتمند یا بزرگ، پادشاهانشان را قدرتمند در نظر می گرفتند؛ و بدین گونه او به وی گفت: ربّانا، پادشاه خواستار است تو بمانی.
۱۴ بنابراین عمون رو به پادشاه کرد، و به او گفت: چه کاری تو از من می خواهی تا برای تو انجام دهم، ای پادشاه؟ و پادشاه برای مدّت یک ساعت، برپایۀ زمانشان، پاسخی به او نداد، زیرا او نمی دانست چه می بایستی به او بگوید.
۱۵ و چنین گذشت که عمون دوباره به او گفت: خواستۀ تو از من چیست؟ ولی پادشاه پاسخی به او نداد.
۱۶ و چنین گذشت که عمون، آکنده شده از روح خدا، از این رو او اندیشه های پادشاه را دریافت. و به او گفت: آیا این برای اینست که تو شنیده ای که من از خدمتگزاران تو و گلّه های تو دفاع کردم، و هفت تن از برادران آنها را با قلاب سنگ و با شمشیر کشتم، و بازوان دیگران را قطع کردم، تا از گلّه های تو و خدمتگزاران تو دفاع کنم؛ بنگر، آیا این است که سبب شگفت زدگی های تو است؟
۱۷ من به تو می گویم، چه چیزی است، که شگفت زدگی های تو چنان بزرگ هستند؟ بنگر، من یک آدم هستم، و خدمتگزار تو هستم؛ بنابراین، هر آنچه که تو خواستار باشی که درست باشد، آن را من انجام خواهم داد.
۱۸ اینک هنگامی که پادشاه این سخنان را شنید، دوباره شگفت زده شد، زیرا او دید که عمون می تواند به اندیشه های او پی بَرد؛ ولی با وجود این، لامونی پادشاه دهانش را باز کرد، و به او گفت: تو کیستی؟ آیا تو آن روح بزرگ هستی، که از همۀ چیزها آگاه است؟
۱۹ عمون پاسخ داد و به او گفت: من نیستم.
۲۰ و پادشاه گفت: چگونه تو از اندیشه های دل من آگاهی؟ تو می توانی بی پرده سخن گویی، و به من دربارۀ این چیزها بگویی؛ و همچنین برای من بگویی با چه قدرتی تو برادران مرا که گلّه هایم را پراکنده کردند کُشتی و بازوان آنها را قطع کردی —
۲۱ و اینک، اگر تو دربارۀ این چیزها برای من بگویی، هر آنچه خواستار باشی به تو خواهم داد؛ و اگر نیاز باشد، من تو را با لشکریانم نگهبانی خواهم کرد؛ ولی من می دانم که تو قدرتمندتر از همۀ آنهایی؛ با این وجود، هر آنچه تو خواستار باشی من به تو عطا خواهم کرد.
۲۲ اینک عمون خردمند بوده، ولی بی آزار، به لامونی گفت: آیا تو سخنان مرا بگوش دل می پذیری، اگر برای تو بگویم با چه قدرتی من این چیزها را انجام می دهم؟ و این چیزی است که من از تو خواستارم.
۲۳ و پادشاه به او پاسخ داد، و گفت: آری، من به همۀ سخنان تو ایمان خواهم آورد. و بدین گونه او با مَکر گرفتار شد.
۲۴ و عمون با دلیری شروع به سخن گفتن به او نمود، و به او گفت: آیا تو ایمان داری که خدایی هست؟
۲۵ و او پاسخ داد، و به او گفت: من نمی دانم معنی این چیست.
۲۶ و آنگاه عمون گفت: آیا ایمان داری که یک روح بزرگ هست؟
۲۷ و او گفت، آری.
۲۸ و عمون گفت: این خدا است. و عمون دوباره به او گفت: آیا ایمان داری که این روح بزرگ که خداست، همۀ چیزهایی که در بهشت و در زمین هستند را آفرید؟
۲۹ و او گفت: آری، من ایمان دارم که او همۀ چیزهایی را که در زمین هستند آفرید؛ ولی بهشت را نمی دانم.
۳۰ و عمون به او گفت: بهشت جایی است که خدا و همۀ فرشتگان مقدّس او ساکن هستند.
۳۱ و لامونی پادشاه گفت: آیا آن در بالای زمین است؟
۳۲ و عمون گفت: آری، و او پایین به همۀ فرزندان آدمی می نگرد؛ و او از همۀ اندیشه ها و نیّت های دل آگاه است؛ زیرا بدست او آنها همه از آغاز آفریده شدند.
۳۳ و لامونی پادشاه گفت: من به همۀ چیزهایی که تو گفته ای ایمان دارم. آیا تو از سوی خدا فرستاده شدی؟
۳۴ عمون به او گفت: من یک آدم هستم؛ و آدم در آغاز از روی نگارۀ خدا آفریده شد، و من از سوی روح مقدّسش فراخوانده شده ام تا این چیزها را به این مردم آموزش دهم، که آنها بتوانند به شناختی از آنچه که دادگرانه و راست است آورده شوند؛
۳۵ و بخشی از آن روح در من ساکن است که برپایۀ ایمان و خواسته های من که در خدا هستند، به من آگاهی و همچنین قدرت می دهد.
۳۶ اینک هنگامی که عمون این سخنان را به او گفت، وی از آفرینش جهان و همچنین از آفرینش آدم شروع نمود، و برای او دربارۀ فرو افتادن آدمی، و نگاشته ها و نوشته های مقدّس مردم که از سوی پیامبران گفته شده بودند، همۀ چیزها را حتّی از آن زمانی که پدرشان لیحای اورشلیم را ترک کرد در برابر او گذاشت و شرح داد.
۳۷ و او همچنین برای آنان (زیرا این به پادشاه و به خدمتگزاران او بود) همۀ سفرهای پدرانشان در بیابان، و همۀ زجرهای آنها با گرسنگی و تشنگی و سختی کشیدن های آنها و مانند آن را شرح داد.
۳۸ و او همچنین برای آنها دربارۀ شورشهای لامان و لموئیل، و پسران اسماعیل شرح داد، آری، همۀ شورشهای آنها را برای آنها تعریف کرد؛ و همۀ نگاشته ها و نوشته های مقدّسِ از زمانی که لیحای اورشلیم را ترک کرد تا زمان کنونی را برای آنها تفسیر کرد.
۳۹ ولی این همۀ آن نبود؛ زیرا او برای آنها برنامۀ بازخرید شدنی که از بنیاد جهان آماده شده است را تفسیر کرد؛ و او همچنین بر آنها آمدن مسیح را آشکار کرد و همۀ کارهای سَروَر را بر آنها آشکار کرد.
۴۰ و چنین گذشت که پس از اینکه او همۀ این چیزها را گفت و آنها را برای پادشاه تفسیر کرد، پادشاه به همۀ سخنان او ایمان آورد.
۴۱ و او شروع به زاری کردن به درگاه سَروَر نمود، گفتا: سَروَرا، رحم داشته باش؛ برپایۀ رحمت فراوانی که تو بر مردم نیفای داشته ای، بر من و مردم من رحم داشته باش.
۴۲ و اینک، هنگامی که او این را گفت بر زمین افتاد، گویی او مرده بود.
۴۳ و چنین گذشت که خدمتگزارانش او را برداشتند و به نزد همسرش بردند، و او را در بستری خواباندند؛ و او برای مدّت دو روز و دو شب دراز کشیده بود گویی او مرده بود؛ و همسرش و پسرانش و دخترانش، به شیوۀ لامانیان برای از دست دادن او بسیار عزاداری کرده بر سر او سوگواری می کردند.

----------
/study/scriptures/bofm/alma/19
فصل ۱۹
لامونی نور زندگی ابدی را دریافت می کند و بازخریدار را می بیند — خانوار او از هوش می روند و بسیاری فرشتگان را می بینند — عمون به شکل معجزه آسایی حفظ می شود — او بسیاری را تعمید می دهد و کلیسایی در میان آنها برپا می کند. نزدیک به ۹۰ پیش از میلاد.
۱ و چنین گذشت که پس از دو روز و دو شب آنها می خواستند بدن او را بردارند و در گوری که به هدف دفن کردن مردگانشان ساخته بودند بگذارند.
۲ اینک شهبانو شُهرت عمون را شنیده، بنابراین کسی را فرستاد و خواستار شد که او به نزد وی آید.
۳ و چنین گذشت که عمون آنگونه که فرمان داده شده بود عمل کرد و به نزد شهبانو رفت، و خواستار شد بداند چه کاری شهبانو می خواهد او انجام دهد.
۴ و وی به او گفت: خدمتگزاران شوهرم بر من آشکار کرده اند که تو پیامبری از یک خدای مقدّس هستی، و اینکه تو قدرت داری تا کارهای بسیار بزرگی بنام او انجام دهی؛
۵ بنابراین، اگر چنین است، من می خواهم که تو بروی و شوهرم را ببینی، زیرا او برای مدّت دو روز و دو شب بر بستر خود دراز کشیده است؛ و برخی می گویند که او نمرده است، ولی دیگران می گویند که او مرده است و اینکه او بو گرفته است و اینکه او می بایستی در گور گذاشته شود؛ ولی نظر خود من باشد به نظر من او بو نگرفته است.
۶ اینک، این چیزی بود که عمون خواستار بود، زیرا او می دانست که لامونی پادشاه زیر قدرت خدا بود؛ او می دانست که پردۀ تاریکِ بی ایمانی از ذهن او در حال بیرون انداخته شدن بوده، و نوری که ذهن او را روشن کرد، که نور شکوه خدا بود که نور شگفت انگیز نیکی او بود — آری، این نور چنین شادی را به روان او وارد کرده بود، ابر تاریکی کنار رفته و اینکه نور زندگی ابدی در روان او روشن شده بود، آری، او می دانست که این بر پیکر طبیعیش چیره شده و او بسوی خدا بُرده شده بود —
۷ بنابراین، تنها خواستۀ او چیزی بود که شهبانو از او خواسته بود. بنابراین، او رفت تا همان گونه که شهبانو از او خواسته بود پادشاه را ببیند؛ و او پادشاه را دید و می دانست که وی نمرده بود.
۸ و او به شهبانو گفت: او نمرده است، بلکه او در خدا خوابیده است و فردا دوباره برخواهد خاست؛ بنابراین او را دفن نکنید.
۹ و عمون به او گفت: آیا به این ایمان داری؟ و او به وی گفت: من هیچ گواهی مگر سخن تو و سخن خدمتگزارانمان را نداشته ام؛ با این وجود من ایمان دارم که همان گونه که تو گفته ای خواهد شد.
۱۰ و عمون به او گفت: به سبب ایمان بی اندازه ات تو برکت یافته هستی؛ من به تو می گویم، زن، چنین ایمان زیادی در میان همۀ مردم نیفای نبوده است.
۱۱ و چنین گذشت که او از بستر شوهرش مراقبت کرد، از آن زمان تا زمانی که در فردایش عمون معیّن کرده بود که او بر می خیزد.
۱۲ و چنین گذشت که او برپایۀ سخنان عمون برخاست؛ و همین که بر می خاست، دستش را به پیش به سوی آن زن دراز کرد و گفت: با برکت باد نام خدا و برکت یافته هستی تو.
۱۳ زیرا به زندگی تو سوگند، بنگر، من بازخریدارم را دیده ام؛ و او پیش خواهد آمد، و از زنی متولّد خواهد شد، و او همۀ بشریّت که بنام او ایمان آورند را بازخرید خواهد کرد. اینک، هنگامی که او این سخنان را گفت، دلش در درونش از او شاد شد و دوباره در شادی بر زمین افتاد؛ و شهبانو نیز، با روح مقدّس چیره شده بر زمین افتاد.
۱۴ اینک عمون دیده که برپایۀ نیایش های او، بر لامانیان برادران او، کسانی که در میان نیفایان یا در میان همۀ مردم خدا به سبب نابکاری هایشان و سُنّت هایشان، سبب سوگواری زیادی بوده اند، روح سَروَر برون ریخته شده، او بر زانوهای خود افتاد و شروع به برون ریختن روانش در نیایش و سپاسگزاری به خدا برای آنچه که او برای برادرانش انجام داده بود نمود؛ و شادی نیز بر او چیره شد؛ و بدین گونه هر سه آنها بر زمین افتادند.
۱۵ اینک، هنگامی که خدمتگزاران پادشاه دیدند که آنها فروافتاده بودند، آنها نیز شروع به زاری به درگاه خدا نمودند، زیرا ترس از سَروَر بر آنها نیز آمده بود، زیرا این آنها بودند که در برابر پادشاه ایستاده بودند و بر او دربارۀ قدرت بزرگ عمون گواهی داده بودند.
۱۶ و چنین گذشت که آنها، با توانشان، نام سَروَر را فرا خواندند، حتّی تا اینکه آنها همه بر زمین افتاده بودند، بجز یکی از زنان لامانیان، که نامش ابیش بود، بر پایۀ رؤیای قابل توجّه پدرش، سال های بسیاری بود که او به سَروَر گرویده بود —
۱۷ بدین گونه، به سَروَر گرویده، و هرگز آن را آشکار نساخته بود، بنابراین، هنگامی که او دید که همۀ خدمتگزاران لامونی بر زمین افتاده بودند، و همچنین بانویش شهبانو، و پادشاه و عمون نیز پهن بر زمین افتاده بودند، او دانست که این قدرت خدا بوده، و گمان کرد که این فرصتی است تا آنچه در میان آنها پدید آمده بود را بر مردم آشکار کند، اینکه با نگریستن به این صحنه آنها را وا دارد تا به قدرت خدا ایمان آورند، بنابراین او خانه به خانه پیش دویده آن را بر مردم آشکار کرد.
۱۸ و آنها شروع به گرد هم آمدن در خانۀ پادشاه نمودند. و جمعیّتی آمدند، و در حیرت شان، پادشاه و شهبانو و خدمتگزاران را پهن بر زمین دیدند، و آنها همه دراز بر زمین بودند گویی آنها مُرده بودند؛ و آنها عمون را نیز دیدند، و بنگرید، او یک نیفایانی بود.
۱۹ و اینک مردم شروع به غُرولند کردن در میان خودشان نمودند؛ برخی می گفتند که این پلیدی بزرگی بوده که بر آنها آمده بوده، یا بر پادشاه و خانۀ او، برای اینکه او روا داشته بوده که این نیفایی در سرزمین بماند.
۲۰ ولی دیگران آنها را نکوهش کردند، گفتند: پادشاه این پلیدی را بر خانه اش آورده است، برای اینکه او آن خدمتگزارانش که گلّه هایشان در آبشخور سیباس پراکنده شده بودند را کشت.
۲۱ و آنها نیز از سوی کسانی که در آبشخور سیباس می ایستادند و گلّه هایی را که به پادشاه تعلّق داشت پراکنده می کردند نکوهش شدند، زیرا آنها، به سبب تعدادی از برادران آنها که او در آبشخور سیباس در حال دفاع کردن از گلّه های پادشاه کُشته بود بر عمون خشمگین بودند.
۲۲ اینک، یکی از آنها که برادرش با شمشیر عمون کشته شده بود، بی اندازه از عمون خشمگین بوده شمشیرش را کشید و پیش رفت که بتواند بر عمون فرود آورد تا او را بکُشد؛ و همین که شمشیرش را بلند کرد تا او را بزند، بنگرید، او افتاد و مُرد.
۲۳ اینک ما می بینیم که عمون نمی توانست کشته شود، زیرا سَروَر به موصایا پدر او گفته بود: من او را امان خواهم داد و برپایۀ ایمان تو این بر او خواهد بود — بنابراین، موصایا او را به سَروَر سپرد.
۲۴ و چنین گذشت که هنگامی که آن جمع دید که آن مرد، کسی که شمشیر را بلند کرد تا عمون را بکُشد افتاد و مُرد، ترس بر همۀ آنها آمد و آنها جرأت نکردند به او یا هیچ کدام از کسانی که افتاده بودند دست زنند؛ و آنها در میان خودشان دوباره شروع به شگفت زده شدن نمودند که چه می تواند سبب این قدرت بزرگ باشد، یا همۀ اینها چه معنی می تواند داشته باشند.
۲۵ و چنین گذشت که بسیاری در میان آنها بودند که می گفتند عمون آن روح بزرگ است، و دیگران می گفتند او از سوی آن روح بزرگ فرستاده شده است.
۲۶ ولی دیگران همه آنها را نکوهش کردند، گفتند که او یک هیولا است که از سوی نیفایان فرستاده شده است تا آنها را عذاب دهد.
۲۷ و برخی بودند که می گفتند که عمون از سوی آن روح بزرگ فرستاده شده است تا آنها را به سبب نابکاری هایشان رنج دهد؛ و اینکه این روح بزرگ است که همواره همراه نیفایان بوده که آنها را تاکنون از دستشان رهایی داده است؛ و آنها گفتند که این روح بزرگ است که بسیاری از برادرانشان، لامانیان را نابود کرده است.
۲۸ و بدین گونه در میان آنها جر و بحث بی اندازه شدیدی شروع شد. و در حالیکه آنها بدین گونه جر و بحث می کردند، زن خدمتگزاری که سبب شده بود تا آن جمع گرد هم آیند، و هنگامی که او جر و بحثی که در میان آن جمع بود را دید بی اندازه اندوهگین شد، حتّی به اشک ریختن.
۲۹ و چنین گذشت که او رفت و دست شهبانو را گرفت، که شاید بتواند او را از زمین بلند کند؛ و همین که او دستش را لمس کرد وی برخاست و روی پاهای خود ایستاد و باصدای بلندی فریاد زده گفتا: ای عیسای با برکت که مرا از یک دوزخ وحشتناک نجات داده ای! ای خدای با برکت، بر این مردم رحم داشته باش!
۳۰ و هنگامی که او این را گفت، دستهایش را بهم زد، از شادی آکنده شده، سخنان بسیاری گفت که آنها نفهمیدند؛ و هنگامی که او این را انجام داد، لامونی پادشاه را با دست گرفت، بنگرید او برخاست و روی پاهای خودش ایستاد.
۳۱ و او، بی درنگ، درگیریِ میان مردمش را دیده پیش رفت و شروع به نکوهش کردن آنها و آموزش سخنانی به آنها نمود که او از دهان عمون شنیده بود؛ و همۀ کسانی که سخنان او را شنیدند ایمان آوردند و به سَروَر گرویدند.
۳۲ ولی بسیاری در میان آنها بودند که نمی خواستند سخنان او را بشنوند؛ بنابراین آنها به راه خود رفتند.
۳۳ و چنین گذشت که هنگامی که عمون برخاست او نیز به آنها تعلیم داد، و همۀ خدمتگزاران لامونی نیز تعلیم دادند؛ و همۀ آنها بر مردم درست همان چیز را اعلام کردند — اینکه دل هایشان دگرگون شده بود؛ اینکه آنها دیگر خواستار کار پلید نبودند.
۳۴ و بنگرید، بسیاری بر مردم اعلام کردند که آنها فرشتگان را دیده اند و با آنها گفتگو کرده اند؛ و بدین گونه برای آنان از امور خدا و از پرهیزکاری هایش گفته اند.
۳۵ و چنین گذشت که بسیاری بودند که به سخنان آنها ایمان آوردند؛ و همۀ کسانی که ایمان آوردند تعمید یافتند؛ و آنها مردمی پرهیزکار شدند، و کلیسایی در میان آنها برپا کردند.
۳۶ و بدین گونه کار سَروَر در میان لامانیان آغاز شد؛ بدین گونه سَروَر شروع به برون ریختن روحش بر آنها نمود؛ و ما می بینیم که بازوی او بسوی همۀ مردمی که توبه کنند و بنام او ایمان آورند دراز شده است.

----------
/study/scriptures/bofm/alma/20
فصل ۲۰
سَروَر عمون را به مدونی می فرستد تا برادران زندانی شده اش را رهایی دهد — عمون و لامونی با پدر لامونی، که پادشاه بر همۀ سرزمین است، دیدار می کنند — عمون پادشاهِ پیر را وادار می کند تا آزادی برادرانش را تأیید کند. نزدیک به ۹۰ پیش از میلاد.
۱ و چنین گذشت که هنگامی که آنها یک کلیسا در آن سرزمین برپا کردند، اینکه لامونی پادشاه خواستار شد که عمون با او به سرزمین نیفای برود، که او را به پدرش نشان دهد.
۲ و ندای سَروَر بر عمون آمد، گفتا: تو به سرزمین نیفای نرو، زیرا بنگر، پادشاه به دنبال جان تو خواهد بود؛ بلکه تو به سرزمین مدونی برو؛ زیرا بنگر، برادر تو هارون و همچنین مولوکی و عمّا در زندان هستند.
۳ اینک چنین گذشت که هنگامی که عمون این را شنید، او به لامونی گفت: بنگر، برادرم و برادران در مدونی در زندان هستند، و من می روم که بتوانم آنها را رهایی دهم.
۴ اینک لامونی به عمون گفت: من می دانم، با نیروی سَروَر تو می توانی همه چیز انجام دهی. ولی بنگر، من با تو به سرزمین مدونی خواهم آمد؛ زیرا پادشاه سرزمین مدونی که نامش آنطیومنو است، یکی از دوستان من است، بنابراین من به سرزمین مدونی می آیم که بتوانم چرب زبانیِ پادشاه آن سرزمین را کنم، و او برادران تو را از زندان بیرون خواهد آورد. اینک لامونی به او گفت: چه کسی به تو گفت که برادران تو در زندان هستند؟
۵ و عمون به او گفت: هیچ کسی به من نگفته است جز خدا؛ و او به من گفت — برو و برادرانت را از زندان رهایی ده، زیرا آنها در سرزمین مدونی در زندان هستند.
۶ اینک هنگامی که لامونی این را شنید او واداشت که خدمتگزارانش اسب ها و ارابه های او را آماده کنند.
۷ و او به عمون گفت: بیا، من با تو پایین به سوی سرزمین مدونی خواهم آمد، و آنجا من به پادشاه التماس می کنم که برادران تو را از زندان بیرون آورد.
۸ و چنین گذشت که همچنان که عمون و لامونی به آنجا سفر می کردند، آنها به پدر لامونی، که پادشاه بر همۀ سرزمین بود، برخوردند.
۹ و بنگرید، پدر لامونی به او گفت: چرا تو به جشنِ در آن روز عظیم هنگامی که من جشنی برای پسرانم، و برای مردمم برپا کردم نیامدی؟
۱۰ و او همچنین گفت: با این نیفایانی، که یکی از فرزندان یک دروغگو است، به کجا می روی؟
۱۱ و چنین گذشت که لامونی برای او شرح داد که او به کجا می رود، زیرا او می ترسید وی را آزرده کند.
۱۲ و او همچنین همۀ دلیل درنگ کردنش در پادشاهی خودش، اینکه او به نزد پدرش به جشنی که او آماده کرده بود نرفت را برای او گفت.
۱۳ و اینک هنگامی که لامونی برای او همۀ این چیزها را شرح داد، بنگرید، در شگفتی او، پدرش بر او خشمگین شده و گفت: لامونی، تو می روی تا این نیفایان را که پسران یک دروغگو هستند را رهایی دهی. بنگر، او از پدران ما ربود و اینک فرزندان او نیز به میان ما می آیند که با حیله گری و دروغ گویی هایشان ما را فریب دهند، که بتوانند دوباره از دارایی ما بربایند.
۱۴ اینک پدر لامونی به وی فرمان داد که عمون را با شمشیر بکُشد. و او همچنین به وی فرمان داد که او نمی بایستی به سرزمین مدونی برود، بلکه با وی به سرزمین اسماعیل بازگردد.
۱۵ ولی لامونی به او گفت: من نه عمون را خواهم کُشت، نه به سرزمین اسماعیل باز خواهم گشت، بلکه من به سرزمین مدونی خواهم رفت که برادران عمون را آزاد کنم، زیرا من می دانم که آنها مردانی دادگر و پیامبران مقدّس خدای راستین هستند.
۱۶ اینک هنگامی که پدرش این سخنان را شنید بر او خشمگین شد، و شمشیرش را کشید که او را برزمین زند.
۱۷ ولی عمون پیش ایستاد و به او گفت: بنگر، تو پسر خودت را نکش؛ با این وجود، بهتر است که او فرو افتد تا تو، زیرا بنگر، او از گناهانش توبه کرده است؛ ولی اگر تو در این زمان فرو افتی، در خشم خودت، روان تو نمی تواند نجات یابد.
۱۸ و دوباره، این لازم است که تو دست برداری؛ زیرا اگر تو پسرت را بکشی، او مردی بیگناه بوده، خونش از زمین به خدایش سَروَر زاری می کند تا انتقام بر تو آید، و شاید تو روان خود را از دست بدهی.
۱۹ اینک هنگامی که عمون این سخنان را به اوگفت، او به وی پاسخ داد، گفتا: من می دانم که اگر من پسرم را بکشم، اینکه من خون بیگناهی را می ریزم؛ زیرا این تو هستی که برآن بوده ای تا او را نابود کنی.
۲۰ و او دستش را دراز کرد تا عمون را بکشد. ولی عمون در برابر ضربه های او ایستادگی کرد، و همچنین بازویش را چنان زد که او نتوانست آن را بکار بَرد.
۲۱ اینک هنگامی که پادشاه دید که عمون می تواند او را بکشد، شروع به التماس کردن از عمون نمود که زندگی او را امان دهد.
۲۲ ولی عمون شمشیرش را بلند کرد، و به او گفت: بنگر، من تو را خواهم زد مگر اینکه تو به من اجازه دهی که برادرانم از زندان آزاد شوند.
۲۳ اینک پادشاه ترسیده جانش را از دست بدهد، گفت: اگر تو مرا امان دهی من به تو هر آنچه خواهی، حتّی نیمی از پادشاهی را عطا خواهم کرد.
۲۴ اینک هنگامی که عمون دید که او بر پادشاهِ پیر بنا بر خواستۀ خود تاثیر گذاشته، به او گفت: اگر تو به من اجازه دهی که برادرانم از زندان آزاد شوند، و نیز اینکه لامونی در پادشاهی خود بماند، و اینکه تو از او دلخور نباشی، بلکه به او اجازه دهی که او برپایۀ خواسته های خودش هر آنچه می اندیشد عمل کند، آنگاه من تو را امان خواهم داد؛ وگرنه من تو را بر زمین خواهم زد.
۲۵ اینک هنگامی که عمون این سخنان را گفت، پادشاه به سبب جانش شروع به شادمانی نمود.
۲۶ و هنگامی که او دید عمون خواستار این نیست تا او را نابود کند، و نیز هنگامی که دید وی مهر زیادی به پسرش لامونی دارد، بی اندازه شگفت زده شده و گفت: برای اینکه این همۀ چیزی است که تو خواستاری، که من برادران تو را آزاد کنم، و روا دارم که پسرم لامونی در پادشاهی خود بماند، بنگر، من به تو عطا می کنم که پسرم لامونی از این زمان به بعد و برای همیشه در پادشاهی خود بماند؛ و من دیگر بر او فرمان نخواهم راند.
۲۷ و من همچنین به تو عطا خواهم کرد که برادران تو از زندان آزاد شوند، و تو و برادران تو به نزد من، به پادشاهی من آیید؛ زیرا من بسیار خواستارم تا شما را ببینم. زیرا پادشاه از سخنانی که او گفته بود، و نیز سخنانی که از سوی پسرش لامونی گفته شده بود، بسیار حیرت زده شده بود، بنابراین او خواستار بود تا آنها را یاد بگیرد.
۲۸ و چنین گذشت که عمون و لامونی به سفرشان به سوی سرزمین مدونی ادامه دادند. و لامونی در چشمان پادشاه آن سرزمین مورد لطف قرار گرفت؛ بنابراین برادران عمون از زندان بیرون آورده شدند.
۲۹ و هنگامی که عمون با آنها دیدار کرد او بی اندازه اندوهگین شد، زیرا بنگرید آنها برهنه بودند، و پوست آنها به سبب بسته شدن با ریسمان های قوی بی اندازه آسیب دیده بود. و آنها همچنین از گرسنگی، تشنگی، و از همه گونه رنج هایی زجر کشیده بودند؛ با این وجود آنها در همۀ زجرهایشان صبور بودند.
۳۰ و آنگونه که رُخ داد، این قسمتِ آنها بود تا بدست مردمی سر سخت تر و خیره سرتر بیفتند؛ بنابراین آنان سخنان آنها را بگوش دل نمی پذیرفتند و آنها را بیرون انداخته بودند، و آنها را زده بودند، و آنها را از خانه ای به خانه ای و از جایی به جایی رانده بودند، حتّی تا اینکه آنها به سرزمین مدونی رسیده بودند؛ و در آنجا آنها را دستگیر کرده و به زندان انداخته و با ریسمان های قوی بسته بودند، و روزهای بسیاری در زندان نگه داشته شده بودند، و بدست لامونی و عمون رهایی یافتند.

----------
/study/scriptures/bofm/alma/21
سرگذشتی از موعظۀ هارون و مولوکی، و برادرانشان، بر لامانیان.
دربرگیرندۀ فصل های ۲۱ تا ۲۶.
فصل ۲۱
هارون دربارۀ مسیح و کفارۀ او به عمالقیان می آموزد — هارون و برادرانش در مدونی به زندان می افتند — پس از رهایی یافتن، آنها در کنیسه ها آموزش می دهند و موجب می شوند تا بسیاری بگروند — لامونی به مردمِ در سرزمین اسماعیل آزادی دینی می دهد. نزدیک به ۹۰–۷۷ پیش از میلاد.
۱ اینک هنگامی که عمون و برادرانش در سر مرزهای سرزمین لامانیان از همدیگر جدا شدند، بنگرید هارون به سوی سرزمینی که از سوی لامانیان اورشلیم خوانده می شد، که بنام سرزمین زادگاهی پدرانشان بود، و آن به مرزهای مورمون می پیوست، سفرش را در پیش گرفت.
۲ اینک لامانیان و عمالقیان و مردم عمولون شهر بزرگی ساخته بودند، که اورشلیم خوانده می شد.
۳ اینک لامانیان خود به اندازۀ کافی سرسخت بودند، ولی عمالقیان و عمولونیان هنوز سرسخت تر بودند؛ بنابراین آنها لامانیان را وادشتند که آنها دل هایشان را سخت کنند، که آنها در نابکاری و در کارهای پلیدشان نیرومند شوند.
۴ و چنین گذشت که هارون به شهر اورشلیم آمد، و نخست شروع به موعظه به عمالقیان نمود. و شروع به موعظه کردن به آنها در کنیسه هایشان نمود، زیرا آنها در پی نظام نحوریان کنیسه هایی ساخته بودند؛ زیرا بسیاری از عمالقیان و عمولونیان پیرو نظام نحوریان بودند.
۵ بنابراین، همین که هارون به یکی از کنیسه های آنها وارد شد تا بر مردم موعظه کند، و همچنان که او بر آنها سخن می گفت، بنگرید یک عمالقیانی برخاست و شروع به جر و بحث با وی نمود، گفتا: چه چیزی است که تو از آن گواهی داده ای؟ آیا تو فرشته ای دیده ای؟ چرا فرشتگان بر ما پدیدار نمی شوند؟ بنگر آیا این مردم به خوبی مردم تو نیستند؟
۶ تو همچنین می گویی، جز اینکه ما توبه کنیم هلاک می شویم. چگونه تو اندیشه و نیّت دل های ما را می دانی؟ چگونه می دانی که ما دلیلی برای توبه کردن داشته باشیم؟ چگونه تو می دانی که ما مردمی پرهیزکار نیستیم؟ بنگر، ما جایگاه های مقدّس ساخته ایم، و ما گرد هم می آییم تا خدا را پرستش کنیم. ما ایمان داریم که خدا همۀ آدمیان را نجات خواهد داد.
۷ اینک هارون به او گفت: آیا تو ایمان داری که پسر خدا خواهد آمد تا بشریّت را از گناهانشان بازخرید کند؟
۸ و آن مرد به او گفت: ما ایمان نداریم که تو هیچ چنین چیزی را بدانی. ما به این سُنّت های بی خِرَدانه ایمان نداریم. ما نه ایمان داریم که تو چیزهایی که می آیند را بدانی، نه ایمان داریم که پدران تو و نیز پدران ما دربارۀ چیزهایی که می گفتند، از آنچه که می آید، می دانستند.
۹ اینک هارون شروع به باز کردن نوشته های مقدّس دربارۀ آمدن مسیح نمود، و همچنین دربارۀ رستاخیز مردگان، و اینکه هیچ بازخرید شدنی برای بشریّت نمی تواند باشد مگر از راه مرگ و زجرهای مسیح، و از راه کفارۀ خون او.
۱۰ و چنین گذشت که همین که او شروع به توضیح دادن این چیزها بر آنها نمود آنها بر او خشمگین شدند، و شروع به مسخره کردن او نمودند؛ و آنها نمی خواستند سخنانی که او می گفت را بشنوند.
۱۱ بنابراین، هنگامی که او دید آنها نمی خواستند سخنان او را بشنوند، از کنیسۀ آنها راهی شد، و به دهکده ای که آنی-انطی خوانده می شد آمد، و در آنجا او مولوکی را در حال موعظه کردن سخن بر آنها یافت؛ و عمّا و برادرانش را نیز یافت. و آنها با بسیاری دربارۀ سخن مسیح بحث می کردند.
۱۲ و چنین گذشت که آنها دیدند که مردم دل هایشان را سخت می کردند، بنابراین آنها راهی شدند و به سرزمین مدونی آمدند. و آنها سخنان مسیح را بر بسیاری موعظه کردند، و به سخنانی که آنها آموزش می دادند اندکی ایمان آوردند.
۱۳ با این وجود، هارون و چند تن از برادرانش دستگیر و به زندان انداخته شدند، و بقیۀ آنها از سرزمین مدونی به ناحیه های دور و بر گریختند.
۱۴ و کسانی که به زندان انداخته شدند چیزهای بسیاری را تحمّل کردند، و بدست لامونی و عمون رهایی یافتند، و به آنها غذا و پوشاک داده شد.
۱۵ و آنها دوباره پیش رفتند تا سخنان مسیح را اعلام کنند، و بدین گونه آنها برای نخستین بار از زندان رهایی یافتند؛ و بدین گونه آنها زجر کشیده بودند.
۱۶ و آنها به هر جایی پیش می رفتند، با روح سَروَر راهنمایی می شدند، در هر کنیسۀ عمالقیان، یا در هر گرد هم آیی لامانیانی که می توانستند پذیرفته شوند، سخن خدا را موعظه می کردند.
۱۷ و چنین گذشت که سَروَر شروع به برکت دادن به آنها نمود، به اندازه ای که آنها بسیاری را به دانش راستی آوردند؛ آری، آنها بسیاری را از گناهانشان و از سُنّت های پدرانشان که درست نبودند، متقاعد کردند.
۱۸ و چنین گذشت که عمون و لامونی از سرزمین مدونی به سرزمین اسماعیل، که سرزمین میراثی آنها بود بازگشتند.
۱۹ و لامونی پادشاه روا نداشت که عمون به او خدمت کند، یا خدمتگزارش باشد.
۲۰ بلکه او واداشت که در سرزمین اسماعیل کنیسه هایی ساخته شوند؛ و او واداشت که مردمش یا مردمی که زیر فرمانروایی او بودند، خودشان گرد هم آیند.
۲۱ و او از آنها شادمان شد، و به آنها چیزهای بسیاری آموزش داد. و او همچنین بر آنها اعلام کرد که آنها مردمی هستند که زیر فرمانروایی او هستند، و اینکه آنها مردمی آزاد هستند، اینکه آنها از ستم های پادشاه، پدرش، آزاد هستند؛ برای اینکه پدرش به او عطا کرده بود که او بر مردمی که در سرزمین اسماعیل، و در همۀ سرزمین دور و بر هستند فرمانروایی کند.
۲۲ و او همچنین بر آنها اعلام کرد که آنها در پرستش سَروَر خدایشان برپایۀ خواسته هایشان، در هر جایی که آنها هستند، اگر در سرزمینی که زیر فرمانروایی لامونی پادشاه باشد، آزادی دارند.
۲۳ و عمون بر مردم پادشاه لامونی موعظه می کرد؛ و چنین گذشت که او همۀ چیزهای در ارتباط با پرهیزکاری را به آنها آموزش می داد. و روزانه به آنها، با همۀ کوشایی، نصیحت می کرد؛ و آنها به سخن او توجّه می کردند، و در نگاه داری فرمان های خدا پُر شور و شوق بودند.

----------
/study/scriptures/bofm/alma/22
فصل ۲۲
هارون دربارۀ آفرینش، فرو افتادن آدم و برنامۀ بازخریدِ از راه مسیح به پدر لامونی آموزش می دهد — پادشاه و خانوارش می گروند — تقسیم کردن سرزمین میان نیفایان و لامانیان توضیح داده می شود. نزدیک به ۹۰–۷۷ پیش از میلاد.
۱ اینک، همچنان که عمون بدین گونه پیوسته به مردم لامونی آموزش می داد، ما به سرگذشت هارون و برادرانش بر خواهیم گشت؛ زیرا پس از اینکه او از سرزمین مدونی راهی شد بدست روح مقدّس به سرزمین نیفای، حتّی به خانۀ پادشاهی که بر همۀ سرزمین بود بجز سرزمین اسماعیل، هدایت شد؛ و او پدر لامونی بود.
۲ و چنین گذشت که او با برادرانش به کاخ پادشاه به نزد وی رفت، و در برابر پادشاه خودش را خم کرده و به وی گفت: بنگر، ای پادشاه، ما برادران عمون هستیم، کسانی که تو از زندان رهایی داده ای.
۳ و اینک، ای پادشاه، اگر تو جان ما را امان دهی، ما خدمتگزاران تو خواهیم بود. و پادشاه به آنها گفت: برخیزید، زیرا من به شما جانتان را امان خواهم داد، و روا نخواهم داشت که شما خدمتگزاران من باشید؛ بلکه من پافشاری می کنم که شما به من تعلیم دهید؛ زیرا من به سبب بزرگ منشی و عظمت سخنان برادر شما، عمون اندکی در ذهن آزرده بوده ام؛ و من خواستارم دلیل اینکه چرا او با شما از مدونی بالا به اینجا نیامده است را بدانم.
۴ و هارون به پادشاه گفت: بنگر، روح سَروَر او را به راه دیگری فرا خوانده است؛ او به سرزمین اسماعیل رفته است، تا به مردم لامونی آموزش دهد.
۵ اینک پادشاه به آنها گفت: این چه چیزی است که شما دربارۀ روح سَروَر گفته اید؟ بنگرید، این چیزی است که مرا شوریده حال می کند.
۶ و همچنین، این چه چیزی است که عمون گفت — اگر شما توبه کنید نجات خواهید یافت، و اگر توبه نکنید، شما در روز آخر بیرون انداخته خواهید شد؟
۷ و هارون به او پاسخ داده و به او گفت: آیا ایمان داری که خدایی هست؟ و پادشاه گفت: من می دانم که عمالقیان می گویند که خدایی هست، و من به آنها اجازه داده ام که مکان های مقدّس بسازند که گرد هم آیند تا او را پرستش کنند. و اگر اینک تو می گویی خدایی هست، بنگر من ایمان خواهم آورد.
۸ و اینک هنگامی که هارون این را شنید، دلش شروع به شادمانی کردن نمود، و گفت: بنگر، همانا به هستی تو سوگند، ای پادشاه، خدایی هست.
۹ و پادشاه گفت: آیا خدا همان روح بزرگی است که پدرانمان را از سرزمین اورشلیم بیرون آورد؟
۱۰ و هارون به او گفت: آری، او همان روح بزرگ است، و او همۀ چیزها را هم در زمین و هم در آسمان آفریده است. آیا به این ایمان داری؟
۱۱ و او گفت: آری، من ایمان دارم که آن روح بزرگ همۀ چیزها را آفرید، و من خواستارم که تو برای من دربارۀ همۀ این چیزها بگویی، و من به سخنان تو ایمان خواهم آورد.
۱۲ و چنین گذشت که هنگامی که هارون دید که پادشاه به سخنان او ایمان می آورد، او از آفرینش آدم شروع نمود، نوشته های مقدّس را برای پادشاه خواند — چگونه خدا آدمی را مانند نگارۀ خودش آفرید، و اینکه خدا به او فرمان هایی داد، و اینکه به سبب سرپیچی، آدمی فرو افتاد.
۱۳ و هارون نوشته های مقدّس را از آفرینش آدم برای او توضیح داد، فرو افتادن آدمی در برابر او، و وضعیت نفسانی آنها و نیز برنامۀ بازخرید شدنی که از بنیاد جهان، از راه مسیح، برای هر کسی که بنام او ایمان آوَرد، آماده شده است را برایش توضیح داد.
۱۴ و از آنجایی که آدمی فروافتاده بود، خودش نمی توانست شایستۀ هیچ چیزی باشد؛ ولی زجرها و مرگ مسیح، از راه ایمان و توبه و مانند آن، کفارۀ گناهان آنها را می دهد؛ و اینکه او بندهای مرگ را پاره می کند، که گور هیچ پیروزی نداشته باشد، و اینکه نیش مرگ در امید های شُکوه فرو برده شود؛ و هارون همۀ این چیزها را برای پادشاه توضیح داد.
۱۵ و چنین گذشت که پس از اینکه هارون این چیزها را برای او تفسیر کرد، پادشاه گفت: من چه کنم که بتوانم این زندگی جاویدان که تو از آن سخن گفته ای را داشته باشم؟ آری، من چه کنم که بتوانم از خدا زاده شوم، این روح نابکار از سینه ام ریشه کن شده، و روح او را دریافت کنم، که بتوانم آکنده از شادی شوم، که در روز آخر بیرون انداخته نشوم؟ بنگر، او گفت، من از همۀ دارایی خود دست بر می دارم، آری، من پادشاهیم را تَرک می کنم، که بتوانم این شادی بزرگ را دریافت کنم.
۱۶ ولی هارون به او گفت: اگر تو خواستار این چیز هستی، اگر تو در برابر خدا سر فرود آوری، آری، اگر تو از همۀ گناهانت توبه کنی، و در برابر خدا سر فرود آوری، و با ایمان نام او را بخوانی، با این باور که تو دریافت خواهی کرد، آنگاه تو امیدی را دریافت می کنی که خواستار هستی.
۱۷ و چنین گذشت که هنگامی که هارون این سخنان را گفت، پادشاه در برابر سَروَر بر زانوانش سر فرود آورد، آری، حتّی او خودش را بر زمین انداخت، توانمندانه فریاد برآورد، گفتا:
۱۸ ای خدا، هارون برای من گفته است که خدایی هست؛ و اگر خدایی هست، و اگر تو خدا هستی، خودت را بر من آشکار کن، و من همۀ گناهانم را تَرک خواهم کرد تا تو را بشناسم، و اینکه من بتوانم از مرگ برخاسته شوم، و در روز آخر نجات یابم. و اینک هنگامی که پادشاه این سخنان را گفت، او شوکه شد گویی مرده بود.
۱۹ و چنین گذشت که خدمتگزاران او دویدند و همۀ آنچه برای پادشاه رخ داده بود را برای شهبانو گفتند. و او به نزد پادشاه آمد، و هنگامی که او را دراز کشیده گویی مرده است دید، و نیز هارون و برادرانش را ایستاده گویی آنها سبب افتادن او بوده اند، بر آنها خشمگین شد، و فرمان داد که خدمتگزارانش، یا خدمتگزاران پادشاه، آنها را بگیرند و بکشند.
۲۰ اینک خدمتگزاران سبب افتادن پادشاه را دیده بودند، بنابراین جرأت نکردند بر هارون و برادرانش دست بلند کنند؛ و به شهبانو التماس کردند، گفتند: چرا به ما فرمان می دهی که این مردان را بکشیم، هنگامی که بنگر یکی از آنها از همۀ ما توانمندتر است؟ بنابراین ما در برابر آنها فرو خواهیم افتاد.
۲۱ اینک هنگامی که شهبانو ترس خدمتگزاران را دید خود نیز شروع به بی اندازه ترسیدن نمود، مبادا چیز پلیدی بر او آید. و به خدمتگزاران فرمان داد که بروند و مردم را فرا خوانند، که آنها بتوانند هارون و برادرانش را بکشند.
۲۲ اینک هنگامی که هارون تصمیم شهبانو را فهمید، او از سخت دلی های مردم آگاه بوده، ترسید مبادا جمعیّتی گرد هم آیند و در میان آنها درگیری بزرگی و اختلافی شود؛ بنابراین او دستش را دراز کرد و پادشاه را از زمین بلند کرده و به او گفت: بلند شو. و او نیرویش را بدست آورده بر پاهای خود ایستاد.
۲۳ اینک این در پیشگاه شهبانو و بسیاری از خدمتگزاران انجام شد. و هنگامی که آنها این را دیدند بسیار شگفت زده شدند، و شروع به ترسیدن نمودند. و پادشاه پیش ایستاد، و شروع به تعلیم دادن به آنها نمود. و او به آنها تعلیم داد، به اندازه ای که تمام خانوار او به سَروَر گرویدند.
۲۴ اینک به سبب فرمان شهبانو جمعیّتی گرد هم آمده بودند، و به سبب هارون و برادرانش غُرولند زیادی میان آنان شروع شد.
۲۵ ولی پادشاه در میان آنها پیش ایستاد و به آنها تعلیم داد. و آنان نسبت به هارون و آنهایی که با او بودند آرام شدند.
۲۶ و چنین گذشت که هنگامی که پادشاه دید که مردم آرام شدند، واداشت که هارون و برادرانش در میان آن جمعیّت پیش بایستند، و اینکه بر آنان سخنان مسیح را موعظه کنند.
۲۷ و چنین گذشت که پادشاه بیانیه ای به سرتاسر سرزمین، به میان همۀ مردمش فرستاد که در همۀ سرزمین او بودند، که در همۀ ناحیه های دور و بر بودند، که حتّی در مرز دریا، در شرق و در غرب، و آنجا که از سرزمین زراحملا با باریکه ای از بیابان جدا می شد، که از دریای شرقی حتّی تا دریای غرب می رسید، و دور و بر مرزهای کنار دریا و مرزهای بیابان در شمال در کنار سرزمین زراحملا بود، و مرزهای مانتی از سر رود صیدون، از شرق به سوی غرب ادامه داشت — و بدین گونه لامانیان و نیفایان جدا شده بودند.
۲۸ اینک، بیشترِ بخشِ لامانیانِ تنبل در بیابان ها زندگی می کردند، و در چادرها ساکن بودند؛ و آنها در سراسر بیابان در غرب، در سرزمین نیفای، گسترش یافته بودند؛ آری، و همچنین در غرب سرزمین زراحملا، در مرزهای کنار دریا، و در غرب در سرزمین نیفای، در نخستین مکان میراثی پدرانشان، و بدین گونه تا کنار دریا مرزبندی شده بودند.
۲۹ و لامانیان بسیاری نیز در شرق، در کنار دریا بودند، به جایی که نیفایان آنها را رانده بودند. و بدین گونه نیفایان از سوی لامانیان کمابیش در محاصره بودند؛ با این وجود نیفایان همۀ بخش های شمالی سرزمین در مرز بیابان را تصرّف کرده بودند، در سر رود صیدون، از شرق به غرب، دور و بر کنار بیابان؛ در شمال، حتّی تا آنجا که به سرزمینی که آن را خُرّمساران می خواندند رسیدند.
۳۰ و آن با سرزمینی که آنها ویرانه می خواندند هم مرز بود، سرزمینی آنچنان دور بسوی شمال که به سرزمینی که مردمی داشته و ویران شده بود، که از استخوان های آنها سخن گفته ایم، که بدست مردم زراحملا یافته شده بود، به نخستین جایی که آنها به خشکی رسیدند.
۳۱ و آنها از آنجا بالا به بیابان جنوبی آمدند. بدین گونه سرزمین شمالی ویرانه خوانده می شد، و سرزمین جنوبی خُرّمساران خوانده می شد، بیابانی که از همه گونه جانوران وحشی که بخشی از آنها از سرزمین شمالی برای خوراک آمده بودند پُر بود.
۳۲ و اینک، برای یک نیفایانی، روی خط بین خُرّمساران و سرزمین ویرانه، از شرق به دریای غربی، تنها به درازای یک سفر یک روز و نیمه بود؛ یک باریکۀ کوچک خُشکی بین سرزمین شمالی و سرزمین جنوبی بوده، و بدین گونه سرزمین نیفای و سرزمین زراحملا کمابیش با آب محاصره شده بودند.
۳۳ و چنین گذشت که نیفایان در سرزمین خُرّمساران، یعنی از شرق تا دریای غربی، ساکن شده بودند، و بدین گونه نیفایان با خردمندیشان، با نگهبانانشان و لشکریانشان، لامانیان را در جنوب نگه داشته بودند، که از این راه آنها دیگر هیچ تصرّفی در شمال نداشته باشند، اینکه آنها نتوانند بر سرزمین شمالی بتازند.
۳۴ بنابراین لامانیان نمی توانستند جز سرزمین نیفای، و بیابانِ دور و بر تصرّفات دیگری داشته باشند. اینک این از خردمندی نیفایان بود — از آنجایی که لامانیان دشمن آنها بودند، آنها اجازه نمی دادند در هر سرزمینی از دست آنها رنج بَرند، و همچنین اینکه آنها بتوانند منطقه ای داشته باشند که برپایۀ خواسته خود به آنجا بگریزند.
۳۵ و اینک من، پس از اینکه این را گفته، دوباره به سرگذشت عمون و هارون، عُمنر و حیمنی، و برادرانشان بازمی گردم.

----------
/study/scriptures/bofm/alma/23
فصل ۲۳
آزادی دینی اعلام می شود — لامانیان در هفت شهر و سرزمین می گروند — آنها خود را انطی-نیفای-لیحایان می خوانند و از نفرین آزاد می شوند — عمالقیان و عمولونیان حقیقت را رد می کنند. نزدیک به ۹۰–۷۷ پیش از میلاد.
۱ بنگرید، اینک چنین گذشت که پادشاه لامانیان به میان همۀ مردمش بیانیه ای فرستاد، که آنها نه بر عمون، یا هارون، یا عُمنر، یا حیمنی، نه هیچکدام از برادران آنها که پیش می روند و سخن خدا را موعظه می کنند، در هر جایی از سرزمینشان که آنها باشند، نمی بایستی دستشان را بلند کنند.
۲ آری، او به میان آنها حکمی فرستاد، که آنان نمی بایستی بر آنها دستشان را بلند کنند تا آنها را ببندند، یا به زندان اندازند؛ نه بایستی بر آنها آب دهان اندازند، نه آنها را بزنند، نه از کنیسه هایشان بیرون اندازند، نه تازیانه زنند؛ نه بر آنها سنگ اندازند، بلکه آنها می بایستی به خانه های آنها، و نیز معبدهایشان، و مکان های مقدّس شان آزادانه دسترسی داشته باشند.
۳ و بدین گونه آنها توانستند پیش روند و سخن را برپایۀ خواسته های خود موعظه کنند، زیرا پادشاه، و همۀ خانوارش، به سَروَر گرویده بودند؛ بنابراین او بیانیه اش را به سرتاسر سرزمین به مردمش فرستاد، که سخن خدا هیچ بازدارنده ای نداشته باشد، بلکه آن بتواند در سرتاسر سرزمین پیش رود، که مردمش بتوانند در بارۀ سُنّت های نابکارانۀ پدرانشان متقاعد شوند، و اینکه آنان بتوانند متقاعد شوند که آنها همه برادر هستند، و اینکه آنان نمی بایستی آدم کشی کنند، نه چپاول کنند، نه دزدی کنند، نه زنا کنند، نه هیچ نابکاری انجام دهند.
۴ و اینک چنین گذشت که هنگامی که پادشاه این بیانیه را پیش فرستاد، اینکه عمون و برادرانش از شهری به شهری، و از پرستشگاهی به پرستشگاه دیگری پیش رفتند، کلیساهایی برپا کرده، و کشیشان و آموزگارانی در سرتاسر سرزمین میان لامانیان تخصیص دادند تا سخن خدا را موعظه و آموزش دهند؛ و بدین گونه آنها شروع به داشتن موفقیّت زیادی نمودند.
۵ و هزاران تن به شناخت سَروَر آورده شدند، آری، هزاران تن به ایمان آوردن به سُنّت های نیفایان آورده شدند؛ و به آنها نگاشته ها و نبوّت هایی که حتّی تا به زمان کنونی دست به دست شده اند آموزش داده شد.
۶ و همانا به هستی سَروَر سوگند، همۀ کسانی که ایمان آوردند، یا همۀ کسانی که از راه موعظه کردن عمون و برادرانش، برپایۀ روح مکاشفه و نبوّت و قدرت خدا معجزه هایی در آنها انجام داده، به دانش راستی آورده شدند — آری، من به شما می گویم، به هستی سَروَر سوگند، همۀ لامانیانی که به موعظۀ آنها ایمان آوردند و به سَروَر گرویدند، هرگز از او برنگشتند.
۷ زیرا آنها مردمی پرهیزکار شدند؛ آنها سلاح های شورش خود را پایین گذاشتند، چنان که دیگر نه علیه خدا نه علیه هیچکدام از برادرانشان جنگیدند.
۸ اینک، اینها آنهایی هستند که به سَروَر گرویدند.
۹ مردم لامانیانی که در سرزمین اسماعیل بودند؛
۱۰ و نیز از مردم لامانیانی که در سرزمین مدونی بودند؛
۱۱ و نیز از مردم لامانیانی که در شهر نیفای بودند؛
۱۲ و نیز از مردم لامانیانی که در سرزمین شیلوم بودند، و در سرزمین شملون، و در شهر لموئیل، و در شهر شیمنیلوم بودند.
۱۳ و اینها نام های شهرهای لامانیانی بودند که به سَروَر گرویده بودند؛ و اینها آنهایی هستند که سلاح های شورش خود را پایین گذاشتند، آری، همۀ سلاح های جنگی شان را؛ و آنها همه لامانیانی بودند.
۱۴ و نه عمالقیان به سَروَر گرویدند نه هیچکدام از عمولونیان، مگر تنها یکی؛ بلکه آنها، کسانی که در آن بخش از سرزمین، آری، و همۀ دهکده ها و شهرهای آنها، جایی که آنها ساکن بودند دل هایشان و همچنین دل های لامانیان را سخت کردند.
۱۵ بنابراین، ما از همۀ شهرهای لامانیانی که آنان در آنها توبه کردند و به دانش راستی آمدند و گرویدند نام بُرده ایم.
۱۶ و اینک چنین گذشت که پادشاه و کسانی که گرویده بودند خواستار بودند که نامی داشته باشند، که از این راه آنها از برادرانشان مشخّص شوند؛ بنابراین پادشاه، دربارۀ نامی که آنها بر خود بگذارند، با هارون و بسیاری از کشیشان آنها مشورت کرد، که آنها بتوانند متمایز شوند.
۱۷ و چنین گذشت که آنها خود را بنام انطی-نیفای-لیحایان خواندند؛ و آنها با این نام خوانده شدند، و دیگر لامانیان خوانده نمی شدند.
۱۸ و آنها شروع نمودند مردمی بسیار کاردان شوند؛ آری، و آنها با نیفایان دوست بودند؛ بنابراین، با آنها روابط دوستانه ای را آغاز کردند، و نفرین خدا دیگر در پی آنها نبود.

----------
/study/scriptures/bofm/alma/24
فصل ۲۴
لامانیان علیه مردمِ خدا بر می آیند — انطی-نیفای-لیحایان در مسیح شادمانی می کنند و فرشتگان با آنها دیدار می کنند — آنها زجر مرگ را بجای دفاع از خودشان برمی گزینند — لامانیان بیشتری می گروند. نزدیک به ۹۰–۷۷ پیش از میلاد.
۱ و چنین گذشت که عمالقیان و عمولونیان و لامانیانی که در سرزمین عمولون و نیز در سرزمین حیلام بودند، و کسانی که در سرزمین اورشلیم بودند، و خلاصه در همۀ سرزمین های دور و بر که نگرویده بودند و نام انطی-نیفای-لیحای را بر خود نگرفته بودند، از سوی عمالکیان و عمولونیان به خشم علیه برادرانشان برانگیخته شدند.
۲ و بیزاری شان علیه آنها بی اندازه شدید شد، حتّی به اندازه ای که آنها شروع به شورش علیه پادشاه نمودند، به اندازه ای که آنها نمی خواستند که او پادشاه آنان باشد؛ بنابراین، علیه مردم انطی-نیفای-لیحای سلاح برداشتند.
۳ اینک پادشاه پادشاهی را به پسرش واگذار کرد، و نام او را انطی-نیفای-لیحای خواند.
۴ و پادشاه در همان سالی مُرد که لامانیان شروع به آماده شدن برای جنگ علیه مردم خدا نمودند.
۵ اینک هنگامی که عمون و برادرانش و همۀ کسانی که با او آمده بودند، آماده سازیِ لامانیان برای نابود کردن برادرانشان را دیدند، به سرزمین مدیان پیش رفتند، و در آنجا عمون همۀ برادرانش را دید؛ و از آن پس آنها به سرزمین اسماعیل آمدند که بتوانند با لامونی و نیز با برادرش انطی-نیفای-لیحای مشورت کنند، که چه می بایستی کنند تا از خودشان علیه لامانیان دفاع کنند.
۶ اینک در میان همۀ مردمی که به سَروَر گرویده بودند هیچ کسی نبود که بخواهد سلاح علیه برادرانشان برگیرد؛ نه؛ آنها حتّی نمی خواستند به هیچگونه برای جنگ آماده شوند؛ آری، و پادشاهشان نیز به آنها فرمان داد که چنین نکنند.
۷ اینک، اینها سخنانی هستند که او دربارۀ این موضوع به مردم گفت: من خدایم را سپاس می گزارم، مردم محبوب من، که خدای بزرگ ما در نیکی خود این برادران ما، نیفایان را فرستاده است تا بر ما موعظه کنند، و ما را نسبت به سُنّت های پدران نابکارمان متقاعد کنند.
۸ و بنگرید، من خدای بزرگم را سپاس می گزارم که بخشی از روحش را به ما داده است تا دل های ما را نرم کند، اینکه ما با این برادران، نیفایان، روابط دوستانه ای را آغاز کرده ایم.
۹ و بنگرید، من همچنین خدایم را سپاس می گزارم که در آغاز این روابط دوستانه، ما به گناهانمان و به آدم کشی های بسیاری که انجام داده ایم پی بُرده ایم.
۱۰ و من همچنین خدایم را سپاس می گزارم، آری، خدای بزرگم را، که به ما عطا کرده است که بتوانیم از این چیزها توبه کنیم، و نیز اینکه ما را برای گناهان بسیارمان و آدمکشی هایی که انجام داده ایم بخشیده است، و جُرم را، از راه شایستگی های پسرش از دل های ما برداشته است.
۱۱ و اینک بنگرید، برادرانم، از آنجایی که همۀ آنچه که ما می توانستیم انجام دهیم این بود (چنان که گمراه ترین همۀ بشرّیت بودیم) تا از همۀ گناهانمان و آدمکشی های بسیاری که ما انجام داده ایم توبه کنیم، و از خدا بخواهیم تا آنها را از دل های ما بزداید، زیرا این همۀ آنچه بود که می توانستیم انجام دهیم تا بطور کافی در برابر خدا توبه کنیم که او لکّه های ما را بردارد —
۱۲ اینک، بهترین برداران محبوبم، از آنجایی که خدا لکّه های ما را برداشته است، و شمشیرهای ما درخشان شده اند، آنگاه بگذارید شمشیرهایمان را دیگر با خون برادرانمان لکّه دار نکنیم.
۱۳ بنگرید، من به شما می گویم، نه، بگذارید شمشیرهایمان را نگاه داریم که با خون برادرانمان لکّه دار نشوند، زیرا شاید، اگر ما دوباره شمشیرهایمان را لکّه دار کنیم آنها دیگر نمی توانند از راه خون پسر خدای بزرگ، که برای کفّارۀ گناهان ما ریخته می شود، شُسته و درخشان شوند.
۱۴ و خدای بزرگ بر ما رحمت داشته است، این چیزها را بر ما آشکار کرده است که ما هلاک نشویم؛ آری، و او این چیزها را پیشاپیش بر ما آشکار کرده است، برای اینکه او به روان های ما همانگونه مِهر می ورزد که به فرزندان ما مِهر می ورزد؛ بنابراین، در رحمت خود توسط فرشتگانش با ما دیدار می کند، که برنامۀ رستگاری بر ما همانند نسل های آینده آشکار شود.
۱۵ آه، چه مهربان است خدای ما! و اینک بنگرید، از آنجایی که این آنچه می توانستیم کنیم بوده تا لکّه هایمان را بِزُداییم، و شمشیرهای ما بسیار درخشان شده اند، بگذارید آنها را پنهان کنیم که آنها در روز آخر، یا در آن روزی که ما به پیشگاه او آورده می شویم تا داوری شویم، همچون گواهی به خدایمان، درخشان نگه داشته شوند، اینکه ما از زمانی که او سخنش را به ما رسانده است و ما را از این راه پاک ساخته است شمشیرهایمان را با خون برادرانمان لکّه دار نکرده ایم.
۱۶ و اینک، برادرانم، اگر برادرانمان به نابودی ما برآیند، بنگرید، ما شمشیرهایمان را پنهان می کنیم، آری، یعنی آنها را در اعماق زمین دفن می کنیم، که آنها در روز آخر، همچون گواهی که ما آنها را هرگز بکار نبرده ایم، درخشان نگه داشته شوند؛ و اگر برادرانمان ما را نابود کنند، بنگرید، ما به نزد خدایمان می رویم و نجات می یابیم.
۱۷ و اینک چنین گذشت که هنگامی که پادشاه به این گفته ها پایان داد، و همۀ مردم گرد هم آمده بودند، شمشیرهایشان، و همۀ سلاح هایی که برای ریختن خون آدمی بکار می رفتند را برداشتند، و آنها را در اعماق زمین دفن کردند.
۱۸ و این را آنها انجام دادند، از نظر آنها این گواهی به خدا بوده، و همچنین به آدمیان، که آنها هرگز نمی خواستند دوباره سلاح برای ریختن خون آدمی بکار برند؛ و این را آنها انجام دادند، به خدا اطمینان داده و پیمان بسته، که بجای اینکه خون برادرانشان را بریزند آنها جان هایشان را تسلیم کنند؛ و بجای گرفتن از یک برادر به او بدهند؛ و آنها بجای سپری کردن روزگارشان در تنبلی با دستهایشان زحمت فراوانی بِکشَند.
۱۹ و بدین گونه ما می بینیم که، هنگامی که این لامانیان به ایمان و دانش راستی آورده شدند، آنها استوار شدند، و می خواستند بجای گناه کردن حتّی تا مرگ زجر بکشَند؛ و بدین گونه ما می بینیم که آنها سلاح های صلح خود را دفن کردند، یا سلاح های جنگی را برای صلح دفن کردند.
۲۰ و چنین گذشت که برادرانشان، لامانیان برای جنگ آماده شدند، و با هدف نابودی پادشاه، و دیگری را بجای او گذاشتند، و همچنین برای نابودی و براندازی مردم انطی-نیفای-لیحای به سرزمین نیفای آمدند.
۲۱ اینک هنگامی که مردم دیدند که آنها علیه شان می آیند بیرون رفتند تا با آنها دیدار کنند، و خودشان را در برابر آنها بر زمین انداختند، و شروع به خواندن نام سَروَر نمودند؛ و بدین گونه آنها در این حال بودند هنگامی که لامانیان شروع به فرود آمدن بر آنها، و شروع به کشتن آنها با شمشیر نمودند.
۲۲ و بدین گونه بدون روبرو شدن با هیچ گونه مقاومتی، آنها هزار و پنج تن از آنان را کشتند؛ و ما می دانیم که آنان برکت یافته اند، زیرا آنان رفته اند تا نزد خدایشان ساکن شوند.
۲۳ اینک هنگامی که لامانیان دیدند که برادرانشان نه از شمشیر می گریزند، نه به دست راست یا چپ می گردند، بلکه می افتند و هلاک می شوند، و خدا را حتّی در زیر شمشیر در همان حال هلاک شدن می ستایند —
۲۴ اینک هنگامی که لامانیان این را دیدند از کشتن آنها دست برداشتند؛ و بسیاری بودند که دل هایشان برای آن برادرانشان که زیر شمشیر فروافتاده بودند از اندوه پُر شد، زیرا آنها از چیزهایی که انجام داده بودند توبه کردند.
۲۵ و چنین گذشت که آنها سلاح های جنگی خود را بر زمین پرت کردند، و آنها را دوباره برنداشتند، زیرا آنها از آدمکشی هایی که کرده بودند پشیمان شدند؛ و حتّی همچون برادرانشان پایین آمدند، و بر رحمت کسانی که دستشان را بلند کرده بودند تا آنها را بکشند تکیه کردند.
۲۶ و چنین گذشت که در آن روز تعداد آنهایی که به مردم خدا پیوستند از آنهایی که کشته شده بودند بیشتر بود؛ و کسانی که کشته شده بودند مردمی پرهیزکار بودند، بنابراین ما هیچ دلیلی برای شک داشتن نداریم بلکه آنها نجات یافته اند.
۲۷ و یک مرد نابکار در میان آنها کشته نشده بود؛ ولی بیشتر از هزار تن به دانش راستی آورده شدند؛ بدین گونه ما می بینیم که سَروَر راه های بسیاری برای رستگاری مردمش بکار می برد.
۲۸ اینک بیشتر آن لامانیان که از برادرانشان چنین بسیار کشته بودند عمالقیان و عمولونیان بودند، که بیشتر آنها پیرو نظام نحوریان بودند.
۲۹ اینک، در میان آنهایی که به مردم سَروَر پیوستند، هیچ کسی نبود که عمالقیانی یا عمولونیانی باشد، یا کسی که پیرو نظام نحور باشد، بلکه آنها نوادگان راستین لامان و لموئیل بودند.
۳۰ و بدین گونه ما به سادگی می فهمیم که پس از اینکه مردم یکبار از سوی روح خدا روشن شده باشند، و دانش بزرگی از چیزهایی که در ارتباط با پرهیزکاری است داشته باشند، و سپس به گناه و سرپیچی افتند، آنها سخت تر می شوند، و بدین گونه وضعیت آنها از زمانی که هرگز این چیزها را نمی دانستند بدتر می شود.

----------
/study/scriptures/bofm/alma/25
فصل ۲۵
تاخت و تاز لامانیان گسترده می شود — نوادگان کشیشان نوح همان گونه که ابینادی نبوّت کرد هلاک می شوند — لامانیان بسیاری می گروند و به مردم انطی-نیفای-لیحای می پیوندند — آنها به مسیح ایمان می آورند و قانون موسی را نگاه می دارند. نزدیک به ۹۰–۷۷ پیش از میلاد.
۱ و بنگرید، اینک چنین گذشت که آن لامانیان بیشتر خشمگین بودند برای اینکه آنها برادرانشان را کشته بودند؛ بنابراین آنها سوگندِ یاد کردند از نیفایان انتقام بگیرند؛ و در آن زمان دیگر کوشش نکردند تا مردم انطی-نیفای-لیحای را بکُشند.
۲ ولی آنها لشکریان خود را برداشتند و به مرزهای سرزمین زراحملا وارد شدند، و بر مردمی که در سرزمین عمونیحا بودند فرود آمدند و آنها را نابود کردند.
۳ و پس از آن، آنها نبردهای بسیاری با نیفایان داشتند، که در آن نبردها آنان رانده و کشته شدند.
۴ و در میان لامانیانی که کشته شدند تقریباً همه نوادگان عمولون و برادرانش بودند، که کشیشان نوح بودند، و آنها بدست نیفایان کشته شدند.
۵ و بقیه به بیابان شرقی گریخته، و قدرت و اختیار بر لامانیان را به زور گرفته، واداشتند که بسیاری از لامانیان به سبب ایمانشان با آتش هلاک شوند.
۶ زیرا بسیاری از آنان، پس از تحمّل تلفات زیاد و رنج های بسیار، شروع به برانگیخته شدن به یادآوری سخنانی شدند که هارون و برادرانش در سرزمینشان به آنها موعظه کرده بودند؛ بنابراین آنان شروع به بی ایمان شدن به سُنّت های پدرانشان، و به ایمان آوردن به سَروَر نمودند، و اینکه او قدرت بزرگی به نیفایان داد؛ و بدین گونه بسیاری از آنان در بیابان گرویدند.
۷ و چنین گذشت که آن فرمانروایانی که بازماندۀ فرزندان عمولون بودند واداشتند که آنان، آری، همۀ کسانی که به این چیزها ایمان آوردند، کشته شوند.
۸ اینک این شهادت سبب شد که بسیاری از برادران آنان به خشم برانگیخته شوند؛ و درگیری در بیابان شروع شد؛ و لامانیان شروع به شکار کردن نوادگان عمولون و برادرانش نمودند و شروع به کُشتن آنها نمودند؛ و آنها به بیابان شرقی گریختند.
۹ و بنگرید در این روز آنها از سوی لامانیان دنبال شدند. بدین گونه سخنان ابینادی، که او دربارۀ نوادگان کشیشانی گفت که واداشتند او زجر مرگ با آتش را بکِشد، رُخ داد.
۱۰ زیرا او به آنها گفت: هر کاری که با من کنید نشانه ای از چیزهایی که می آیند خواهد بود.
۱۱ و اینک ابینادی نخستین کسی بود که به سبب ایمانش به خدا زجر مرگ با آتش را کشید؛ اینک این است منظور او، که بسیاری، همان گونه که او زجر کشیده بود، زجر مرگ با آتش را خواهند کشید.
۱۲ و او به کشیشان نوح گفت که نوادگانشان سبب خواهند شد تا بسیاری کشته شوند، به همان شیوه ای که با او رفتار شد، و اینکه آنها همچون گوسفندان بدون چوپان رانده و بدست جانوران درنده کشته می شوند، در دوردست پراکنده و کشته می شوند؛ و اینک بنگرید، این سخنان تأیید شدند، زیرا آنها از سوی لامانیان رانده شدند، و آنها دنبال شده و ضربه خوردند.
۱۳ و چنین گذشت که هنگامی که لامانیان دیدند که نتوانستند بر نیفایان پیروز شوند دوباره به سرزمین خودشان بازگشتند؛ و بسیاری از آنها آمدند تا در سرزمین اسماعیل و سرزمین نیفای ساکن شوند، و خود را به مردم خدا که مردم انطی-نیفای-لیحای بودند پیوند دادند.
۱۴ و آنها نیز سلاح های جنگی خود را همان گونه که برادرانشان انجام داده بودند دفن کردند، و شروع نمودند به مردمی پرهیزکار شدن؛ و آنها در راه های سَروَر گام برمی داشتند و می کوشیدند فرمان های او و دستورات او را نگاه دارند.
۱۵ آری، و آنها قانون موسی را نگاه می داشتند؛ زیرا این لازم بود که آنها کَماکان قانون موسی را نگاه دارند، زیرا همۀ آن برآورده نشده بود. ولی با وجود قانون موسی، آنها چشم به راه آمدن مسیح بودند، با نظر به اینکه قانون موسی نشانه ای از آمدن او بود، و با ایمان به اینکه آنها باید اعمال ظاهری را تا زمانی که او بر آنها آشکار شود نگاه دارند.
۱۶ اینک آنها گمان نمی کردند که رستگاری با قانون موسی می آید؛ ولی قانون موسی برای نیرومند کردن ایمانشان به مسیح به کار می آید؛ و بدین گونه آنها بر روح نبوّتی که از این چیزهایی که می آیند سخن می گفت تکیه کرده، از راه ایمان به رستگاری جاویدان امیدوار بودند.
۱۷ و اینک بنگرید، عمون و هارون، و عُمنر و حیمنی، و برادرانشان برای موفقیّتی که آنها در میان لامانیان داشتند، دیده که سَروَر به آنها برپایۀ نیایش هایشان عطا کرده، و اینکه او سخنش را بر آنها در هر نکته ای نیز تایید کرده بود، بی اندازه شادمانی کردند.

----------
/study/scriptures/bofm/alma/26
فصل ۲۶
عمون در سَروَر به وجد می آید — با ایمانان بدست سَروَر نیرومند می شوند و دانش به آنها داده می شود — با ایمان، آدمیان می توانند هزاران روان را به توبه آورند — خدا قدرت تمام دارد و همۀ چیزها را درک می کند. نزدیک به ۹۰–۷۷ پیش از میلاد.
۱ و اینک، اینها سخنان عمون به برادرانش هستند، که بدین گونه می گوید: برادران من و برادرانم، بنگرید من به شما می گویم، ما چه دلیل بزرگی برای شادمانی کردن داریم؛ زیرا هنگامی که از سرزمین زراحملا آغاز کردیم آیا می توانستیم بپنداریم که خدا به ما چنین برکات بزرگی عطا می کند؟
۲ و اینک، من می پرسم، چه برکات بزرگی را او بر ما عطا کرده است، آیا می توانید بگویید؟
۳ بنگرید، من برای شما پاسخ می دهم؛ زیرا برادرانمان، لامانیان، در تاریکی بودند، آری، یعنی در تاریکترین گودال، ولی بنگرید، چه تعداد زیادی از آنها آورده شدند تا نور شگفت انگیز خدا را بنگرند! و این برکتی است که بر ما عطا شده است، که ما ابزاری در دست خدا بوده ایم تا این کار بزرگ را پیش آوریم.
۴ بنگرید، هزاران تن از آنها شادمانی می کنند، و به گلّۀ خدا آورده شده اند.
۵ بنگرید، کشتزار رسیده بود، و شما برکت یافته هستید، زیرا داس زدید و با توانتان درو کردید، آری، تمام روز زحمت کشیدید؛ و تعداد خرمن هایتان را بنگرید! و آنها در انبارها گِرد آورده می شوند که از بین نروند.
۶ آری، آنها در روز آخر نه با توفان درهم کوبیده خواهند شد، آری، نه آنها با گردبادها آشفته خواهند شد؛ بلکه هنگامی که توفان می آید آنها در جایشان گرد هم آورده می شوند که توفان نتواند بر آنها دست یابد؛ آری، نه آنها با بادهای شدیدی به هر جایی که دشمن برمی گزیند تا آنها را ببَرد رانده خواهند شد.
۷ ولی بنگرید، آنها در دست سَروَرِ خرمن هستند، و آنها از آنِ او هستند؛ و او در روز آخر آنها را برمی خیزاند.
۸ با برکت باد نام خدایمان؛ بگذارید تا سرود بر ستایش او بخوانیم، آری، بگذارید نام مقدّس او را سپاس گوییم، زیرا او برای همیشه پرهیزکارانه کار می کند.
۹ زیرا اگر ما از سرزمین زراحملا بیرون به سوی بالا نیامده بودیم، اینها برادران عزیز محبوبمان، که ما را چنین عزیزانه محبوب داشته اند، هنوز هم برای بیزار بودن از ما در صلّابه بودند، آری، و آنها همچنین با خدا بیگانه می بودند.
۱۰ و چنین گذشت که هنگامی که عمون این سخنان را گفت، برادرش هارون او را نکوهش کرد، گفتا: عمون، من می ترسم شادی ات تو را به خودستایی بکشاند.
۱۱ ولی عمون به او گفت: من نه به نیروی خودم می بالم، نه به خِردمندی خودم؛ بلکه بنگرید، شادی من کامل است، دلم سرشار از شادی است، و من درخدایم شادمانی خواهم کرد.
۱۲ آری، من می دانم که من هیچم؛ از نظر نیرویم من ضعیف هستم، بنابراین من به خودم نخواهم بالید، بلکه به خدایم خواهم بالید، زیرا با نیروی او من می توانم همۀ چیزها را انجام دهم؛ آری، بنگر، معجزه های عظیم بسیاری ما در این سرزمین انجام داده ایم، که برای آنها ما نام او را برای همیشه ستایش خواهیم کرد.
۱۳ بنگر، چندین هزار از برادرانمان را او از دردهای دوزخ آزاد کرده است، و آنها به خواندن سرود مِهر بازخریدن، آورده شده اند و این به سبب قدرت سخنش که در ما است می باشد، بنابراین آیا ما دلیل بزرگی برای شادمانی نداریم؟
۱۴ آری، ما دلیل داریم تا او را برای همیشه ستایش کنیم، زیرا او خدای والامرتبه است، و برادرانمان را از زنجیرهای دوزخ آزاد کرده است.
۱۵ آری، آنها با تاریکی و نابودی ابدی فرا گرفته شده بودند؛ ولی بنگرید، او آنها را به نور ابدی خود آورده است، آری، به رستگاری ابدی؛ و آنها با مِهر بی همتای فراوان او فرا گرفته شده اند؛ آری، و ما ابزاری در دست او در انجام این کار بزرگ و شگفت انگیز بوده ایم.
۱۶ بنابراین، بگذارید به وجد آییم، آری، ما در سَروَر به وجد خواهیم آمد؛ آری، ما شادمانی خواهیم کرد زیرا شادی ما کامل است؛ آری، ما خدایمان را برای همیشه ستایش خواهیم کرد. بنگرید، چه کسی می تواند به سَروَر بیش از اندازه شکوه داشته باشد؟ آری، چه کسی می تواند از قدرت بزرگش، و از رحمت و شکیبایی اش نسبت به فرزندان آدمی، بیش از اندازه بگوید؟ بنگرید، من به شما می گویم، من نمی توانم کمترین بخشِ آنچه احساس می کنم را بگویم.
۱۷ چه کسی می توانست گمان بَرد که خدای ما چنین مهربان بوده باشد که ما را این چنین از وضعیّت وحشتناک، پُرگناه و آلوده ربوده باشد؟
۱۸ بنگرید، ما در غضب، با تهدیدهای شدیدی پیش رفتیم تا کلیسایش را نابود کنیم.
۱۹ آه آنگاه، چرا او ما را به یک نابودی وحشتناک واگذار نکرد، آری، چرا او نگذاشت تا شمشیر مجازاتش بر ما فرود آید و ما را به ناامیدی جاویدان محکوم کند؟
۲۰ آه، روانِ من تقریباً گویی از این اندیشه می گریزد. بنگرید، او مجازاتش را بر ما بکار نبرد، بلکه در رحمت عظیمش ما را از روی خلیج ابدی مرگ و بدبختی گذرانده است، حتّی به رستگاری روان های ما.
۲۱ و اینک بنگرید، برادرانم، چه انسان طبیعی هست که این چیزها را بداند؟ من به شما می گویم، هیچ کسی نیست که این چیزها را بداند، مگر توبه کاران.
۲۲ آری، او که توبه می کند و ایمان را بکار می برد و کارهای نیک پیش می آورد، و پیوسته بدون باز ایستادن نیایش می کند — به چنین کسی این داده می شود تا رازهای خدا را بداند؛ آری، به چنین کسی این داده می شود تا چیزهایی که هرگز آشکار نشده اند را آشکار کند؛ آری، و به چنین کسی این داده می شود تا هزاران روان را به توبه آورد، حتّی آن گونه که به ما داده شده است تا این برادرانمان را به توبه آوریم.
۲۳ اینک آیا به یاد می آورید، برادرانم، که ما به برادرانمان در سرزمین زراحملا گفتیم، ما به سوی بالا به سرزمین نیفای می رویم، تا بر برادرانمان لامانیان موعظه کنیم، و آنها با مسخرگی به ما خندیدند.
۲۴ زیرا آنها به ما گفتند: آیا گمان می کنید که شما می توانید لامانیان را به دانش راستی بیاورید؟ آیا گمان می کنید که شما می توانید لامانیان را که آنچنان مردمی خیره سر هستند، که دل هایشان در ریختن خون دلشاد می شود؛ که روزگارشان در زشت ترین نابکاری ها سپری می شود، که راه هایشان از آغاز راه های سرپیچی کنندگان بوده است، به نادرست بودن سُنّت های پدرانشان متقاعد کنید؟ اینک برادرانم؛ شما به یاد می آورید که این زبان آنها بود.
۲۵ و افزون بر این، آنها گفتند: بگذارید تا علیه آنها سلاح برداریم، که آنها و نابکاری آنها را از سرزمین نابود کنیم، مبادا آنها بر ما چیره شوند و ما را نابود کنند.
۲۶ ولی بنگرید، برادران محبوبم، ما به بیابان آمدیم نه با نیّت نابودی برادرانمان، بلکه با نیّت اینکه شاید ما بتوانیم برخی از روان های آنها را نجات دهیم.
۲۷ اینک هنگامی که دل های ما افسرده بود و ما در آستانۀ برگشتن بودیم، بنگرید، سَروَر ما را آسوده کرده و گفت: به میان برادرانتان لامانیان بروید و رنج هایتان را با صبوری تحمّل کنید، و من به شما موفقیّت خواهم داد.
۲۸ و اینک بنگرید، ما آمده ایم و در میان آنها بوده ایم؛ و در رنج هایمان صبور بوده ایم، و از هر سختی زجر کشیده ایم؛ آری، با تکیه بر رحمت های جهان، ما از خانه ای به خانه ای مسافرت کرده ایم — نه تنها بر رحمت های جهان بلکه بر رحمت های خدا.
۲۹ و ما به خانه هایشان وارد شده ایم و به آنها آموزش داده ایم، و در خیابان هایشان به آنها آموزش داده ایم؛ آری، و ما در تپه هایشان به آنها آموزش داده ایم؛ و ما همچنین به معبد هایشان و به کنیسه هایشان وارد شده ایم و به آنها آموزش داده ایم؛ و ما بیرون انداخته شده و مسخره شده ایم، آب دهان بر ما انداخته و بر گونه هایمان زده اند؛ و ما سنگسار شده، و گرفته شده و با ریسمان های محکم بسته شده ایم و به زندان انداخته شده ایم؛ و از راه قدرت و خردمندی خدا ما دوباره رهایی یافته ایم.
۳۰ و ما همه گونه رنجی را تحمّل کرده ایم و همۀ این، که شاید ما بتوانیم وسیله ای برای نجات چند نفر باشیم؛ و ما گمان کردیم که شادی ما کامل می شود اگر شاید ما بتوانیم وسیله ای در نجات چند نفری باشیم.
۳۱ اینک بنگرید، ما می توانیم نگاه کنیم و میوه های زحمت های خود را ببینیم؛ و آیا آنها کم هستند؟ من به شما می گویم، نه، آنها بسیارند؛ آری، و ما می توانیم، به سبب مِهر آنها به برادرانشان و نیز به ما، از صداقت آنها گواهی دهیم.
۳۲ زیرا بنگرید، آنها بجای اینکه جان دشمنانشان را بگیرند جان خودشان را قربانی کردند؛ و آنها سلاح های جنگی خود را، به سبب مِهرشان به برادرانشان، در اعماق زمین دفن کرده اند.
۳۳ و اینک بنگرید من به شما می گویم، آیا چنین مِهر بزرگی در همۀ سرزمین بوده است؟ بنگرید، من به شما می گویم، نه، حتّی در میان نیفایان، چنین نبوده است.
۳۴ زیرا بنگرید، آنها می خواستند علیه برادرانشان سلاح بردارند؛ آنها نمی خواستند خودشان روا دارند تا کشته شوند. ولی بنگرید چند تن از اینها از جان خود گذشتند؛ و ما می دانیم که آنها، به سبب مِهرشان و بیزاری شان از گناه، به نزد خدا رفته اند.
۳۵ اینک آیا ما دلیلی برای شادمانی کردن نداریم؟ آری، من به شما می گویم، از زمانی که جهان آغاز شد، هرگز مردانی نبوده اند که چنین دلیل بزرگی داشته باشند که همچون ما شادمانی کنند؛ آری، و شادی من، حتّی در بالیدن به خدایم، کشیده شده است؛ زیرا او قدرت تمام و خردمندی تمام و فهم تمام دارد؛ او همۀ چیزها را درک می کند، و او یک هستیِ مهربان است، حتّی به رستگاری کسانی که توبه کنند و بنام او ایمان آورند.
۳۶ اینک اگر این بالیدن است، من این گونه می بالم؛ زیرا این زندگی من و نور من است، شادی من و رستگاری من، و بازخرید شدنِ من از تیره روزی ابدی. آری، برکت یافته است نام خدایم، که به یاد این مردم است، کسانی که شاخه ای از درخت اسرائیل هستند، و از تنۀ آن جدا شده به سرزمینی بیگانه رفته اند؛ آری، من می گویم، با برکت باد نام خدایم که به یاد ما بوده است، ما سَرگَردانانِ در یک سرزمین بیگانه.
۳۷ اینک برادرانم، ما می بینیم که خدا به یاد همه هست، در هر سرزمینی که آنها باشند؛ آری، او مردمش را می شمارد، و دلش آکنده از رحمت بر همۀ زمین است. اینک این شادی من است و سپاسگزاری بزرگ من؛ آری، و من از خدایم برای همیشه سپاسگزاری خواهم کرد. آمین.

----------
/study/scriptures/bofm/alma/27
فصل ۲۷
سَروَر به عمون فرمان می دهد تا مردمِ انطی-نیفای-لیحای را به جایی امن هدایت کند — شادیِ عمون در زمان دیدار بادن با آلما نیرویش را می گیرد — نیفایان سرزمین یرشون را به مردم انطی-نیفای-لیحای می دهند — آنها مردم عمون خوانده می شوند. نزدیک به ۹۰–۷۷ پیش از میلاد.
۱ اینک چنین گذشت که هنگامی که آن لامانیانی که به جنگ علیه نیفایان رفته بودند، پس از تلاش بسیار در نابود کردن آنها، دریافتند که این بیهوده بوده تا به دنبال نابودی آنها باشند، دوباره به سرزمین نیفای بازگشتند.
۲ و چنین گذشت که عمالقیان، به سبب کشته هایشان، بی اندازه خشمگین بودند. و هنگامی که آنها دیدند که نمی توانند به دنبال انتقام گرفتن از نیفایان باشند، شروع به برانگیختن مردم به خشم گرفتن علیه برادرانشان، مردم انطی-نیفای-لیحای نمودند؛ بنابراین آنها شروع به نابودی آنان نمودند.
۳ اینک این مردم دوباره از برداشتن سلاح سر باز زدند، و زجر کشته شدن را برپایۀ خواسته های دشمنانشان کشیدند.
۴ اینک هنگامی که عمون و برادرانش این کار نابودی را در میان آن کسانی که آنها چنین عزیزانه محبوب می داشتند دیدند، و در میان آن کسانی که آنان را چنین عزیزانه محبوب می داشتند — زیرا با آنها چنان رفتار می شد گویی آنان فرشتگانی فرستاده شده از سوی خدا هستند تا آنها را از نابودی ابدی نجات دهند — بنابراین، هنگامی که عمون و برادرانش چنین کار نابودی بزرگی را دیدند، دلسوزی کرده و به پادشاه گفتند:
۵ بگذارید این مردمِ سَروَر را گرد هم آوریم، و بگذارید پایین به سرزمین زراحملا به نزد برادرانمان نیفایان برویم، و از دست دشمنانمان بگریزیم که نابود نشویم.
۶ ولی پادشاه به آنها گفت: بنگرید، نیفایان، به سبب آدم کشی ها و گناهان بسیاری که ما علیه آنها کرده ایم ما را نابود خواهند کرد.
۷ و عمون گفت: من می روم و از خدا جویا می شوم، و اگر او به ما بگوید، پایین به نزد برادرانمان برویم، تو خواهی آمد؟
۸ و پادشاه به او گفت: آری، اگر سَروَر به ما بگوید برویم، ما پایین به نزد برادرانمان می رویم، و بردگان آنها خواهیم شد تا زمانی که ما آدم کشی ها و گناهان بسیاری که علیه آنها کرده ایم را جُبران کنیم.
۹ ولی عمون به او گفت: این علیه قانون برادران ما است، که بدست پدرم برقرار شد، که هیچ گونه بردگی میان آنها باشد؛ بنابراین بگذارید پایین برویم و به رحمت های برادرانمان تکیه کنیم.
۱۰ ولی پادشاه به او گفت: از سَروَر جویا شو و اگر او به ما بگوید برویم، ما خواهیم رفت؛ وگرنه ما در این سرزمین هلاک خواهیم شد.
۱۱ و چنین گذشت که عمون رفت و از سَروَر جویا شد، و سَروَر به او گفت:
۱۲ این مردم را از این سرزمین بیرون ببر، که هلاک نشوند؛ زیرا شیطان بر دل های عمالقیان نفوذ زیادی دارد، کسانی که لامانیان را به خشم علیه برادرانشان برمی انگیزند تا آنها را بکشند؛ بنابراین از این سرزمین بیرون برو؛ و برکت یافته هستند این مردم این نسل، زیرا من آنها را حفظ خواهم کرد.
۱۳ و اینک چنین گذشت که عمون رفت و همۀ سخنانی که سَروَر به او گفته بود را به پادشاه گفت.
۱۴ و آنها همۀ مردم را گرد هم آوردند، آری، همۀ مردم سَروَر را و همۀ گلّه ها و رمه هایشان را گرد هم آوردند، و از سرزمین راهی شدند و به بیابانی که سرزمین نیفای را از سرزمین زراحملا جدا می کرد رسیدند، و به نزدیک مرزهای سرزمین آمدند.
۱۵ و چنین گذشت که عمون به آنها گفت: بنگرید، من و برادرانم به سرزمین زراحملا پیش می رویم، و شما در اینجا بمانید تا ما بازگردیم؛ و ما دل های برادرانمان را، اینکه آنها بخواهند شما به سرزمینشان بیایید را خواهیم آزمود.
۱۶ و چنین گذشت که در حالیکه عمون به سوی آن سرزمین می رفت، اینکه او و برادرانش در سرزمینی که از آن سخن گفته شده است به آلما برخوردند؛ و بنگرید، این یک دیدار شادی آفرین بود.
۱۷ اینک شادی عمون چنان بزرگ بود یعنی او آکنده از شادی بود؛ آری، او در شادی از خدایش فرو برده شده بود، حتّی به گرفتن نیرویش؛ و او دوباره بر زمین افتاد.
۱۸ اینک آیا این شادی بی اندازه نبود؟ بنگرید، این شادی است که هیچ کسی دریافت نمی کند مگر توبه کاران راستین و فروتنان جستجو گرِ خوشبختی.
۱۹ اینک شادیِ آلما از دیدار با برادرانش براستی زیاد بود، و شادی هارون، عُمنر و حیمنی نیز چنین بود؛ ولی بنگرید شادی آنها چنین نبود که از نیرویشان فراتر رود.
۲۰ و اینک چنین گذشت که آلما برادرانش را به بازگشت به سرزمین زراحملا راهنمایی کرد؛ حتّی به خانۀ خودش. و آنها رفتند و همۀ چیزهایی که بر آنها در سرزمین نیفای، در میان برادرانشان، لامانیان، رخ داده بود را برای داور اعظم گفتند.
۲۱ و چنین گذشت که داور اعظم بیانیه ای به سرتاسر همۀ سرزمین فرستاد، خواستار رأی مردم دربارۀ پذیرفتن برادرانشان، که مردم انطی-نیفای-لیحای بودند شد.
۲۲ و چنین گذشت که رأی مردم آمد، گفتا: بنگرید، ما از سرزمین یرشون، که در شرق در کنار دریاست، که به سرزمین خُرّمساران پیوند می خورد، که در جنوب سرزمین خُرّمساران است، دست برمی داریم؛ و این سرزمین یرشون سرزمینی است که ما به برادرانمان به عنوان یک میراث می دهیم.
۲۳ و بنگرید، ما لشکریان خود را بین سرزمین یرشون و سرزمین نیفای قرار خواهیم داد، که ما بتوانیم ازبرادرانمان در سرزمین یرشون محافظت کنیم؛ و برپایۀ ترس آنها در برداشتن سلاح علیه برادرانشان که مبادا گناه کنند، این را ما برای برادرانمان انجام می دهیم؛ و این ترس بزرگ آنها به سبب توبۀ دردناکی است که آنها برپایۀ آدم کشی های بسیار و نابکاری وحشتناک شان داشتند.
۲۴ و اینک بنگرید، این را ما برای برادرانمان انجام خواهیم داد، که آنها بتوانند سرزمین یرشون را به ارث برند؛ و آنها را با لشکریان خود از دشمنانشان نگهبانی خواهیم کرد، به شرط اینکه آنها سهمی از دارایی خود را به ما بدهند تا در نگاه داری لشکریانمان به ما کمک کنند.
۲۵ اینک، چنین گذشت که هنگامی که عمون این را شنید، به بیابان، جایی که آنها چادرهایشان را زده بودند، به همراه آلما به نزد مردم انطی-نیفای-لیحای بازگشت، و بر آنها همۀ این چیزها را آشکار کرد. و آلما نیز برای آنها داستان گرویدنِ خود، همراه با عمون و هارون و برادرانش را تعریف کرد.
۲۶ و چنین گذشت که این سبب شادی بزرگی در میان آنها شد. و آنها پایین به سرزمین یرشون رفتند، و سرزمین یرشون را تصرّف کردند؛ و آنها از سوی نیفایان، مردم عمون خوانده شدند؛ بنابراین آنها از آن پس با آن نام مشخّص شدند.
۲۷ و آنها در میان مردم نیفای بودند، و در میان مردمی که از کلیسای خدا بودند نیز شمرده می شدند. و آنها همچنین برای شور و شوق شدید نسبت به خدا، و شور و شوق نسبت به آدمیان نیز متمایز شدند؛ زیرا آنها در همۀ کارها کاملاً درستکار و پاکدل بودند؛ و آنها در ایمان به مسیح، حتّی تا پایان پایدار بودند.
۲۸ و آنها به ریختن خون برادرانشان با شدیدترین بیزاری نگاه می کردند؛ و آنها هرگز نمی توانستند به سلاح برداشتن علیه برادرانشان برانگیخته شوند؛ و آنها برای امید و دیدگاه شان از مسیح و رستاخیز، هرگز با ذرّه ای از وحشت به مرگ نگاه نمی کردند؛ بنابراین آن با پیروزی مسیح بر مرگ در آنها فرو برده شده بود.
۲۹ بنابراین، آنها در دردناکترین و دشوارترین شیوه ای که می توانست از سوی برادرانشان بر آنها آید رنج مرگ را تحمّل می کردند، بدون اینکه شمشیری یا دشنه ای بردارند تا آنان را بزنند.
۳۰ و بدین گونه آنها مردمی محبوب و پُر شور و شوق، مردمی مورد لطف والای سَروَر بودند.

----------
/study/scriptures/bofm/alma/28
فصل ۲۸
لامانیان در نبردی شگرف شکست می خورند — ده ها هزار کشته می شوند — نابکاران به وضعیّت تیره روزی بی آخری واگذاشته می شوند؛ پرهیزکاران به یک خوشبختی پایان ناپذیری دست می یابند. نزدیک به ۷۷–۷۶ پیش از میلاد.
۱ و اینک چنین گذشت که پس از اینکه مردم عمون در سرزمین یرشون جای گرفتند، و یک کلیسا نیز در سرزمین یرشون برپا شد، و در دور و بر سرزمین یرشون، آری، در همۀ مرزهای دور و بر سرزمین زراحملا لشکریان نیفایان قرار داده شدند؛ بنگرید لشکریان لامانیان برادرانشان را در بیابان دنبال کرده بودند.
۲ و بدین گونه نبرد شگرفی درگرفت؛ آری، در میان مردم این سرزمین حتّی از زمانی که لیحای اورشلیم را ترک کرد چنین نبردی هرگز دیده نشده بود؛ آری، و ده ها هزار از لامانیان کشته و در اطراف پراکنده شدند.
۳ آری، و کشتاری شگرف نیز در میان مردم نیفای شد؛ با این وجود، لامانیان رانده و پراکنده شدند، و مردم نیفای دوباره به سرزمینشان بازگشتند.
۴ و اینک این زمانی بود که سوگواری و عزاداری بزرگی در سرتاسر همۀ سرزمین، در میان همۀ مردم نیفای شنیده می شد —
۵ آری، گریۀ سوگواری بیوگان برای شوهرانشان، و نیز سوگواری پدران برای پسرانشان، و دختر برای برادر، آری، برادر برای پدر؛ و بدین گونه گریۀ سوگواری در میان همۀ آنها شنیده می شد، سوگواری برای خویشاوندانی که کشته شده بودند.
۶ و اینک بدرستی این یک روز اندوهگین بود؛ آری، زمانی برای دلتنگی؛ و زمانی برای روزه و نیایش زیاد.
۷ و بدین گونه پانزدهمین سال فرمانروایی داوران بر مردم نیفای پایان می یابد.
۸ و این سرگذشت عمون و برادرانش است، سفرهای آنها در سرزمین نیفای؛ زجر کشیدن های آنها، اندوه های آنهادر سرزمین، و رنج های آنها، و شادی غیر قابل تصوّر آنها، و پذیرش و ایمنی برادرانش در سرزمین یرشون. و اینک باشد که سَروَر، بازخریدار همۀ آدمیان، روان آنها را برای همیشه برکت دهد.
۹ و این سرگذشت جنگ ها و درگیری های میان نیفایان، و همچنین جنگ های بین نیفایان و لامانیان است؛ و پانزدهمین سال فرمانروایی داوران پایان می یابد.
۱۰ و از سال نخست تا پانزدهم، نابودی چندین هزار زندگی رُخ داده است؛ آری، صحنه ای وحشتناک از خونریزی رُخ داده است.
۱۱ و بدن های چندین هزار پایین در زمین گذاشته می شود، در حالیکه بدن های چندین هزار بر روی زمین انباشته شده، می پوسند، آری، و چندین هزار برای از دست دادن خویشاوندانشان سوگواری می کنند، برای اینکه آنها برپایۀ وعده های سَروَر، که آنها به وضعیّت تیره روزی بی پایان واگذاشته می شوند، دلیلی برای ترسیدن دارند.
۱۲ در حالیکه چندین هزار دیگر براستی برای از دست دادن خویشاوندانشان سوگواری می کنند، با این حال در امید شادمانی و خوشی می کنند، و حتّی می دانند، برپایۀ وعده های سَروَر، اینکه آنها برخاسته می شوند تا در دست راست خدا، در وضعیّت خوشبختی پایان ناپذیری ساکن شوند.
۱۳ و بدین گونه ما می بینیم چه بزرگ است نابرابری آدمی به سبب گناه و سرپیچی، و قدرت اهریمن که با برنامه های حیله گرانه ای که طراحی کرده است تا دل های آدمیان را به دام اندازد.
۱۴ و بدین گونه ما می بینیم فراخوان بزرگ آدمیان را که در تاکستان سَروَر با کوشایی زحمت می کشند؛ و بدین گونه ما دلیل بزرگ اندوه و شادمانی را نیز می بینیم — اندوه به سبب مرگ و نابودی در میان آدمیان، و شادی به سبب نور مسیح که به زندگی می انجامد.

----------
/study/scriptures/bofm/alma/29
فصل ۲۹
آلما با شور و شوقِ فرشته گونه ای، خواستار فریاد برآوردنِ توبه می شود — سَروَر به همۀ ملّت ها آموزگارانی عطا می کند — آلما در کار سَروَر و در موفقیّت عمون و برادرانش به وجد می آید. نزدیک به ۷۶ پیش از میلاد.
۱ آه ای کاش من یک فرشته بودم و می توانستم آرزوی دل خود را داشته باشم، که بتوانم پیش روم و با شیپور خدا سخن گویم، باصدایی زمین را بلرزانم و توبه را بر هر مردمی فریاد زنم!
۲ آری، من می خواهم به هر روانی، با صدای تُندر توبه و برنامۀ بازخرید را اعلام کنم که آنها توبه کنند و به سوی خدایمان آیند، که دیگر اندوهی بر روی همۀ زمین نباشد.
۳ ولی بنگرید، من یک انسان هستم، و تمایل به گناه دارم؛ زیرا من می بایستی با چیزهایی که سَروَر به من اختصاص داده خرسند باشم.
۴ من نمی بایستی در خواسته هایم از حکم پایدار خدای دادگر آشفته شَوَم، زیرا من می دانم که او به آدمیان برپایۀ خواسته شان عطا می کند، خواه آن مرگ یا زندگی باشد؛ آری، من می دانم که او به آدمیان اختصاص می دهد، آری، بر آنها حکم هایی که دگرگون ناپذیرند را، برپایۀ خواسته های آنها، خواه به سوی رستگاری یا نابودی باشند، حکم می کند.
۵ آری، و من می دانم که نیکی و پلیدی پیشِ روی همۀ آدمیان آمده اند؛ او که نیکی را از پلیدی نمی شناسد بی تقصیر است؛ ولی او که نیکی و پلیدی را می شناسد، به او برپایۀ خواسته هایش، خواه او نیکی یا پلیدی، زندگی یا مرگ، شادی یا پشیمانی وجدان را خواستار باشد داده می شود.
۶ اینک، با دیدن این که من این چیزها را می دانم، چرا من بیشتر از انجام کاری که به آن فرا خوانده شده ام خواستار باشم؟
۷ چرا من خواستار باشم که یک فرشته باشم که بتوانم به همۀ کرانه های زمین سخن گویم؟
۸ زیرا بنگرید، سَروَر به همۀ ملّت ها، از ملّت و زبان خودشان، عطا می کند، تا سخنش را آموزش دهند، آری، در خِردمندی، همۀ آنچه او مناسب می بیند که آنها داشته باشند؛ بنابراین ما می بینیم که سَروَر در خردمندی، برپایۀ آنچه دادگرانه و راست است، اندرز می دهد.
۹ من آنچه که سَروَر به من فرمان داده است را می دانم، و من در آن به وجد می آیم. من از خودم به وجد نمی آیم، بلکه من به آنچه که سَروَر به من فرمان داده است به وجد می آیم؛ آری، و این شکوه من است، که شاید من ابزاری در دست خدا باشم تا چند روان را به توبه آورم؛ و این شادی من است.
۱۰ و بنگرید، هنگامی که من بسیاری از برادرانم را می بینم که براستی توبه می کنند و به سَروَر خدایشان می آیند، آنگاه روان من آکنده از شادی می شود؛ آنگاه من اینکه سَروَر چه برای من انجام داده است، آری، یعنی اینکه او نیایش های مرا شنیده است را به یاد می آورم؛ آری، آنگاه من بازوی مهربان او را که به سوی من دراز کرده است را به یاد می آورم.
۱۱ آری، و من اسارت پدرانم را نیز به یاد می آورم؛ زیرا بدرستی من می دانم که سَروَر آنها را از بندگی رهایی داد، و با این کار کلیسایش را برپا کرد؛ آری، سَروَر خدا، خدای ابراهیم، خدای اسحاق و خدای یعقوب آنها را از بندگی رهایی داد.
۱۲ آری، من همواره اسارت پدرانم را به یاد داشته ام؛ و اینکه همان خدایی که آنها را از دست مصریان رهایی داد آنها را از بندگی رهایی داد.
۱۳ آری، و اینکه همان خدا کلیسایش را در میان آنها برپا کرد؛ آری، و اینکه همان خدا مرا با یک فراخوانِ مقدّس فرا خوانده است، تا سخن را به این مردم موعظه کنم، و به من موفقیّت زیادی داده است که در آن شادیِ من کامل است.
۱۴ ولی من تنها در موفقیّت خودم شادی نمی کنم، بلکه شادی من به سبب موفقیّت برادرانم، که در سرزمین نیفای بوده اند، کامل تر شده است.
۱۵ بنگرید، آنها بی اندازه زحمت کشیده اند و میوه های زیادی را به بار آورده اند؛ و چه بزرگ خواهد بود پاداش آنها!
۱۶ اینک، هنگامی که من به موفقیّت این برادرانم می اندیشم روانم گویی حتّی به جدایی آن از بدن بُرده می شود، چنین بزرگ است شادی من.
۱۷ و اینک باشد که خدا به اینها، برادران من عطا کند که آنها در ملکوتِ خدا بنشینند؛ آری، و نیز همۀ کسانی که میوه های زحمت های آنان هستند که دیگر بیرون نروند بلکه او را برای همیشه ستایش کنند. و باشد که خدا برپایۀ سخنان من عطا کند، حتّی همان گونه که سخن گفته ام که این انجام شود. آمین.

----------
/study/scriptures/bofm/alma/30
فصل ۳۰
کُریحور، آن ضد مسیح، مسیح، کفاره، و روح نبوّت را مسخره می کند — او آموزش می دهد که خدایی نیست، فرو افتادن آدمی نیست، تاوانی برای گناه نیست و مسیحی نیست — آلما گواهی می دهد که مسیح خواهد آمد و اینکه همۀ چیزها نشان می دهند که خدایی هست — کُریحور درخواست نشانه ای می کند و زبانش بند می آید — اهریمن همچون فرشته ای بر کُریحور پدیدار شده بوده و به او آموزش داده بوده چه بگوید — کُریحور لگدمال می شود و می میرد. نزدیک به ۷۶–۷۴ پیش از میلاد.
۱ بنگرید، اینک چنین گذشت که پس از اینکه مردم عمون در یرشون جای گرفتند، آری، و نیز پس از اینکه لامانیان از سرزمین رانده شدند، و مردگان آنها بدست مردم آن سرزمین دفن شدند —
۲ اینک نه مردگان آنها به سبب تعداد زیادشان شمرده شدند؛ نه مردگان نیفایان شمرده شدند — ولی چنین گذشت که پس از اینکه آنها مردگانشان را دفن کردند، و نیز پس از روزهای روزه داری و سوگواری و نیایش، (و این در شانزدهمین سال فرمانروایی داوران بر مردم نیفای بود) آرامش پیوسته ای در سرتاسر همۀ سرزمین شروع شد.
۳ آری، و مردم می کوشیدند فرمان های سَروَر را نگاه دارند؛ و آنها در پای بندی به آیین های خدا، برپایۀ قانون موسی، دقیق بودند؛ زیرا به آنها آموزش داده شده بود تا قانون موسی را تا زمانی که آن برآورده شود نگاه دارند.
۴ و بدین گونه مردم در همۀ شانزدهمین سال فرمانروایی داوران بر مردم نیفای، هیچ درگیری نداشتند.
۵ و چنین گذشت که در آغاز هفدهمین سال فرمانروایی داوران، آرامش پیوسته ای بود.
۶ ولی چنین گذشت که پیش از پایان هفدهمین سال، مردی به سرزمین زراحملا آمد و او ضد مسیح بود، زیرا او علیه نبوّت هایی که از سوی پیامبران دربارۀ آمدن مسیح گفته شده بود، شروع به موعظه کردن به مردم نمود.
۷ اینک هیچ قانونی علیه باورهای انسان نبود؛ زیرا این دقیقاً بر خلاف فرمان های خدا بود که قانونی باشد که آدمیان را به شرایط نابرابر آورَد.
۸ زیرا بدین گونه نوشتۀ مقدّس می گوید: شما در این روز برگزینید به چه کسی خدمت خواهید کرد.
۹ اینک اگر آدمی خواستار خدمت به خدا بود، این حق ویژۀ او بود؛ یا به بیان بهتر، اگر او ایمان به خدا داشت این حق ویژۀ او بود تا به خدا خدمت کند؛ ولی اگر او ایمان به خدا نداشت هیچ قانونی نبود تا او را مجازات کند.
۱۰ ولی اگر او آدم می کُشت به مرگ محکوم می شد؛ و همچنین اگر او راهزنی می کرد مجازات می شد؛ و همچنین اگر او دزدی می کرد مجازات می شد؛ و همچنین اگر او زنا می کرد مجازات می شد؛ آری، آنها برای همۀ این نابکاری ها مجازات می شدند.
۱۱ زیرا قانونی بود که آدمیان برپایۀ بزهکاری هایشان داوری شوند. با این وجود، هیچ قانونی علیه باورهای یک آدم نبود؛ بنابراین، یک آدم تنها برای بزهکاری هایی که او انجام داده بود مجازات می شد؛ بنابراین همۀ آدمیان شرایط برابر داشتند.
۱۲ و این ضد مسیح، که نامش کُریحور بود، (و قانون نمی توانست او را بازدارد) شروع به موعظه بر مردم نمود که مسیحی نخواهد بود. و به این شیوه او موعظه کرد، گفتا:
۱۳ ای شمایی که در بند یک امید بی خِرَدانه و بیهوده هستید، چرا خودتان را با چنین چیزهای بی خِرَدانه به یوغ آورده اید؟ چرا شما به دنبال یک مسیح هستید؟ زیرا هیچ آدمی نمی تواند از چیزی که می آید آگاه باشد.
۱۴ بنگرید، این چیزهایی که شما نبوّت می خوانید، که شما می گویید از سوی پیامبران مقدّس دست به دست شده اند، بنگرید، آنها سُنّت های بی خِرَدانۀ پدران شما هستند.
۱۵ چگونه شما از درست بودن آنها آگاهید؟ بنگرید، شما نمی توانید از چیزهایی که نمی بینید آگاه باشید؛ بنابراین شما نمی توانید بدانید که مسیح خواهد بود.
۱۶ شما چشم براه هستید و می گویید که آمرزشی از گناهانتان را می بینید. ولی بنگرید، این پیامد یک ذهن دیوانه است؛ و این ژولیدگی ذهن های شما به سبب سُنّت های پدران شما است، که شما را به باور کردن چیزهایی که چنین نیستند می کشاند.
۱۷ و چیزهای بسیاری مانند این را او به آنها گفت، برایشان می گفت که هیچ کفّاره ای برای گناهان آدمیان نمی تواند آماده شده باشد، بلکه هر آدمی در این زندگی برپایۀ نظم آفریده گذران می کند؛ بنابراین هر آدمی برپایۀ هوش خودش کامروا می شود، و اینکه هر آدمی برپایۀ نیرویش چیره می شود؛ و هر کاری که انسان کُند بزهکاری نیست.
۱۸ و او بدین گونه به آنها موعظه می کرد، دل های بسیاری را به گمراهی کشانده، سبب شد تا آنها سرشان را در نابکاریشان بالا بگیرند، آری، زنان و همچنین مردان بسیاری را به گمراهی کشاند تا روسپی گری کنند — برای آنها می گفت که هنگامی که یک انسان می میرد این پایان اوست.
۱۹ اینک این مرد به سرزمین یرشون نیز رفت، تا این چیزها را در میان مردم عمون، که زمانی مردم لامانیان بودند، موعظه کند.
۲۰ ولی بنگرید آنها از بسیاری از نیفایان خردمندتر بودند؛ زیرا آنها او را گرفتند و بستند، و به پیش عمون که کشیش اعظم بر آن مردم بود بُردند.
۲۱ و چنین گذشت که وی واداشت که او را از سرزمین بیرون کنند. و او به سرزمین جدعون آمد، و شروع به موعظه کردن به آنها نیز نمود؛ و اینجا او موفقیّت زیادی نداشت، زیرا او گرفته و بسته، و به پیش کشیش اعظم و همچنین داور اعظم بر آن سرزمین بُرده شد.
۲۲ و چنین گذشت که کشیش اعظم به او گفت: چرا تو به دور و بر می روی و راه های سَروَر را مُنحرف می کنی؟ چرا تو به این مردم آموزش می دهی که مسیحی نخواهد بود، تا شادمانی آنها را برهم زنی؟ چرا تو علیه همۀ نبوّت های پیامبران مقدّس سخن می گویی؟
۲۳ اینک نام آن کشیش اعظم جدعونا بود. و کُریحور به او گفت: برای اینکه من سُنّت های بی خِرَدانۀ پدران شما را آموزش نمی دهم، و برای اینکه من به این مردم آموزش نمی دهم تا خودشان را زیر آیین ها و اعمال بی خِرَدانه ای که از سوی کشیشان باستان نهاده شده است، پایین به بند کشند، تا با زور بر آنها قدرت و اختیار داشته باشند، تا آنها را در نادانی نگاه دارند، که آنها نتوانند سرشان را بلند کنند، بلکه برپایۀ سخنان تو پایین آورده شوند.
۲۴ شما می گویید که این مردم مردمی آزاد هستند. بنگرید، من می گویم آنها در بند هستند. شما می گویید آن نبوّت های باستانی راست هستند. بنگرید، من می گویم که شما نمی دانید که آنها راست هستند.
۲۵ شما می گویید که این مردم، به سبب سرپیچی یک پدر یا مادر، مُجرم و مردمی فروافتاده هستند. بنگرید، من می گویم که یک بچه به سبب پدر و مادرش مُجرم نیست.
۲۶ و شما همچنین می گویید که مسیح خواهد آمد. ولی بنگرید، من می گویم که شما نمی دانید که مسیحی خواهد بود. و شما همچنین می گویید که او برای گناهان جهان کشته خواهد شد —
۲۷ و بدین گونه شما این مردم را بدنبال سُنّت های بی خِرَدانۀ پدرانتان به گمراهی می کشانید؛ و برپایۀ خواسته های خودتان آنها را پایین نگاه می دارید، گویی در بند باشند که بتوانید با دسترنج آنها خودتان خوش گذرانی کنید که آنها جرأت نکنند با دلیری به بالا نگاه کنند، و اینکه آنها جرأت نکنند از حقوق و امتیازات خود بهره مند شوند.
۲۸ آری، آنها جرأت نمی کنند چیزی که از آنِ آنهاست را بکار برند مبادا کشیشانشان را دلخور کنند، کسانی که برپایۀ خواسته های خودشان آنها را به یوغ می آورند، و آنها را با سُنّت ها و خواب ها و خیالات و رؤیاها و رازهای وانمودی شان، به این باور آورده اند که اگر آنها برپایۀ سخنانشان عمل نکنند، یک هستیِ ناشناخته که آنها می گویند خداست را آزرده می کنند — هستی ای که هرگز دیده یا شناخته نشده است که هرگز نبوده و نخواهد بود.
۲۹ اینک هنگامی که کشیش اعظم و داور اعظم دل سختی او را دیدند، آری، هنگامی که آنها دیدند که او حتّی علیه خدا ناسزا می گوید، آنها به سخنانش هیچ پاسخی ندادند؛ بلکه واداشتند که او بسته شود؛ و او را بدست افسران سپردند، و او را به سرزمین زراحملا فرستادند که او بتواند به پیش آلما، و داور اعظم که فرماندار همۀ سرزمین بود آورده شود.
۳۰ و چنین گذشت که هنگامی که او به پیش آلما و داور اعظم آورده شد، او به همان شیوه ای که در سرزمین جدعون انجام داده بود ادامه داد؛ آری، او به کُفرگویی ادامه داد.
۳۱ و او با سخنان بسیار دُرشتی در برابر آلما ایستاد، و علیه کشیشان و آموزگاران ناسزا گفت، آنها را متّهم کرده به اینکه، برای خوشگذرانی کردن با دسترنجِ مردم، مردم را به دنبال سُنّت های احمقانۀ پدرانشان گمراه می کنند.
۳۲ اینک آلما به او گفت: آیا تو می دانی که ما از دسترنج این مردم شکم خود را سیر نمی کنیم؛ زیرا بنگر من حتّی از همان آغاز فرمانروایی داوران تاکنون، با وجود مسافرت های بسیارم که به دور و بر کرده ام تا سخن خدا را به مردمم اعلام کنم، با دستهای خودم برای تأمین خود کار کرده ام.
۳۳ و با وجود کار های بسیاری که من در کلیسا انجام داده ام، من هرگز حتّی به اندازۀ یک سنین هم دریافت نکرده ام؛ نه هیچکدام از برادرانم، مگر در کرسیِ داوری؛ و آن زمان هم ما برپایۀ قانون تنها برای زمان کار خود دریافت کرده ایم.
۳۴ و اینک، اگر ما هیچ چیزی برای کارمان در کلیسا دریافت نمی کنیم، چه سودی دارد تا در کلیسا کار کنیم جز اینکه با اعلام کردن راستی، ما در شادی برادرانمان شادمانی کنیم؟
۳۵ آنگاه چرا تو می گویی که ما برای سوداندوزی به این مردم موعظه می کنیم، هنگامی که تو، خودت می دانی که ما هیچ سودی نمی بریم؟ و اینک، آیا تو باور داری این مردم را ما فریب می دهیم، که سبب چنین شادی در دل هایشان می شود؟
۳۶ و کُریحور به او پاسخ داد، آری.
۳۷ و آنگاه آلما به او گفت: آیا تو باور داری که خدایی هست؟
۳۸ و او پاسخ داد، نه.
۳۹ اینک آلما به او گفت: آیا تو دوباره انکار می کنی که خدایی هست، و مسیح را نیز انکار می کنی؟ زیرا بنگر، من به تو می گویم، من می دانم خدایی هست، و مسیح نیز خواهد آمد.
۴۰ و اینک چه مدرکی داری که خدایی نیست، یا اینکه مسیح نمی آید؟ من به تو می گویم که تو هیچ نداری، جز تنها سخن خودت:
۴۱ ولی، بنگر، من همۀ چیزها را همچون گواهی که این چیزها راست هستند دارم؛ و تو نیز همۀ چیزها را همچون گواهی بر خودت که اینها راست هستند داری؛ و آیا آنها را انکار می کنی؟ آیا تو باور داری که این چیزها راست هستند؟
۴۲ بنگر، من می دانم که تو باور داری، ولی تو در تصرّف یک روح دروغگو هستی، و تو روح خدا را کنار گذاشته ای که هیچ جایی در تو نداشته باشد، بلکه اهریمن بر تو قدرت دارد، و او تو را به دور و بر می کشاند، نیرنگ هایی را بکار بُرده که او بتواند فرزندان خدا را نابود کند.
۴۳ و اینک کُریحور به آلما گفت: اگر تو به من نشانه ای نشان دهی، که من متقاعد شوم که خدایی هست، آری، به من نشان دهی که او قدرت دارد، و آنگاه من به راستیِ سخنان تو متقاعد خواهم شد.
۴۴ ولی آلما به او گفت: تو به اندازۀ کافی نشانه هایی داشته ای؛ آیا خدایت را می آزمایی؟ آیا خواهی گفت، نشانه ای به من نشان ده، هنگامی که تو گواهی همۀ این برادرانت، و نیز همۀ پیامبران مقدّس را داری؟ نوشته های مقدّس در پیش تو نهاده شده اند، آری، و همۀ چیزها نشان می دهند که خدایی هست؛ آری، حتّی زمین، و همۀ چیزهایی که بر روی آن هستند، آری، و چرخش آن، آری، و نیز همۀ سیّاراتی که به شکلِ یکنواخت شان حرکت می کنند گواهی می دهند که آفریدگار برتری هست.
۴۵ و هنوز هم آیا تو به دور و بر می روی، دل های مردم را به گمراهی کشیده، گواهی می دهی که خدایی نیست؟ و هنوز هم آیا تو همۀ این گواهان را انکار می کنی؟ و او گفت: آری، من انکار خواهم کرد، جز اینکه شما به من نشانه ای نشان دهید.
۴۶ و اینک چنین گذشت که آلما به او گفت: بنگر، من به سبب سخت دلی تو غمگین شده ام، آری، اینکه تو در برابر روحِ حقیقت هنوز هم ایستادگی خواهی کرد، که روان تو نابود شود.
۴۷ ولی بنگر، این بهتر است که روان تو از دست برود تا اینکه با دروغ گفتن و سخنان چاپلوسانۀ تو، وسیلۀ پایین آوردن روان های بسیاری به نابودی شوی؛ بنابراین اگر تو دوباره انکار کنی، بنگر خدا تو را خواهد زد که زبانت بند آید، که دیگر هرگز دهانت را باز نکنی و این مردم را بیش از این فریب ندهی.
۴۸ اینک کُریحور به او گفت: من بودنِ یک خدا را انکار نمی کنم، ولی باور ندارم که خدایی هست؛ و نیز می گویم که شما نمی دانید که خدایی هست؛ و جز اینکه به من نشانه ای نشان دهید من باور نخواهم کرد.
۴۹ اینک آلما به او گفت: این را من به تو به عنوان نشانه ای خواهم داد، که برپایۀ سخنان من زبانت بند آید؛ و من می گویم، بنام خدا، که زبانت بند آید، که دیگر قدرت سخن گفتن نداشته باشی.
۵۰ اینک هنگامی که آلما این سخنان را گفت، برپایۀ سخنان آلما، زبان کُریحور بند آمد که نتوانست سخن گوید.
۵۱ و اینک هنگامی که داور اعظم این را دید، دستش را دراز کرد و به کُریحور نوشت، گفتا: آیا تو به قدرت خدا متقاعد شدی؟ در چه کسی تو خواستار بودی آلما نشانه اش را نشان دهد؟ آیا تو می خواهی که او دیگران را رنج دهد، تا به تو نشانه ای نشان دهد؟ بنگر، او به تو نشانه ای نشان داه است؛ و اینک آیا تو دیگر شک می کنی؟
۵۲ و کُریحور دستش را دراز کرد و نوشت، گفتا: من می دانم که زبانم بند آمده است، زیرا نمی توانم سخن گویم؛ و من می دانم که هیچ چیزی مگر قدرت خدا نیست که بتواند این را بر من آورد؛ آری، و من همواره می دانستم که خدایی هست.
۵۳ ولی بنگرید، اهریمن مرا فریب داده است؛ زیرا او به شکل یک فرشته بر من پدیدار شد و به من گفت: برو و این مردم را بازگردان، زیرا آنها همه به دنبال خدایی ناشناخته به بیراهه رفته اند. و او به من گفت: خدایی نیست؛ آری، و او به من آموخت که چه بگویم. و من سخنان او را آموزش داده ام؛ و من آنها را آموزش داده ام برای اینکه آنها بر پندار نفسانی دلپذیر هستند؛ و من آنها را آموزش داده ام حتّی تا اینکه موفقیّت زیادی داشتم، به اندازه ای که همانا من باور کردم که آنها راست هستند؛ و به این دلیل من در برابر راستی ایستادم، حتّی تا اینکه من این نفرین بزرگ را بر خود آوردم.
۵۴ اینک هنگامی که او این را گفت، خواهش کرد که آلما به درگاه خدا نیایش کند که نفرین از او برداشته شود.
۵۵ ولی آلما به او گفت: اگر این نفرین از تو برداشته شود تو می خواهی دوباره دل های این مردم را به گمراهی بکشانی؛ بنابراین، چنان که خواست سَروَر باشد بر تو خواهد بود.
۵۶ و چنین گذشت که نفرین از کُریحور برداشته نشد؛ ولی او بیرون انداخته شد، و از خانه ای به خانه ای می رفت برای غذاش گدایی می کرد.
۵۷ اینک خبر آنچه بر کُریحور رخ داده بود بی درنگ در سرتاسر همۀ سرزمین پخش شد؛ آری، بیانیه ای از سوی داور اعظم به همۀ مردم سرزمین فرستاده شد، با اعلام به آنهایی که سخنان کُریحور را باور کرده بودند اینکه آنها باید به سرعت توبه کنند، مبادا همان مجازات بر آنها بیاید.
۵۸ و چنین گذشت که آنها همه به نابکاری کُریحور متقاعد شدند؛ بنابراین آنها همه دوباره به سَروَر گرویدند؛ و این به نابکاری شیوۀ کُریحور پایان داد. و کُریحور از خانه ای به خانه ای می رفت، برای تأمین خود برای غذا گدایی می کرد.
۵۹ و چنین گذشت که همچنان که او به میان مردم می رفت، آری، به میان مردمی که خودشان را از نیفایان جدا کرده بودند و خود را زُرامیان می خواندند، از سوی مردی که نامش زُرام بود رهبری شده — و همچنان که او به میان آنها می رفت، بنگرید، او به زیر افتاد و لگدمال شد، حتّی تا اینکه مُرد.
۶۰ و بدین گونه ما می بینیم پایان کسی که راه های سَروَر را مُنحرف می کند؛ و بدین گونه ما می بینیم که اهریمن فرزندانش را در روز آخر پشتیبانی نخواهد کرد بلکه آنها را بسرعت پایین به دوزخ خواهد کشید.

----------
/study/scriptures/bofm/alma/31
فصل ۳۱
آلما سرپرست یک گروه مُبلّغین مذهب می شود تا زُرامیانِ از دین برگشته را بازگرداند — زُرامیان مسیح را انکار می کنند، مفهومِ نابکاری را دربارۀ برگزیده شدن باور دارند، و با نیایش های یکنواخت پرستش می کنند — مُبَلغین مذهب سرشار از روح مقدّس می شوند — رنج های آنها در شادیِ از مسیح فرو بُرده می شود. نزدیک به ۷۴ پیش از میلاد.
۱ اینک چنین گذشت که پس از پایان کُریحور، آلما خبری دریافت کرده که زُرامیان راه های سَروَر را مُنحرف می کنند، و اینکه زُرام، کسی که رهبر آنها بود، دل های مردم را به سر فرود آوردن در برابر بُت های بی زبان می کشانَد، آلما دلش به سبب نابکاری مردم دوباره شروع به بیمار شدن نمود.
۲ زیرا آگاهی از نابکاری در میان مردم، سبب اندوه بزرگی برای آلما شد؛ از این رو به سبب جدایی زُرامیان از نیفایان دلش بی اندازه اندوهگین شد.
۳ اینک زُرامیان در سرزمینی گرد هم آمده بودند که آن را آنطیونم می خواندند، که در شرق سرزمین زراحملا بود، که کمابیش هم مرز دریا بود، که در جنوب سرزمین یرشون بود، که نیز در مرز بیابان جنوبی بود، بیابانی که پُر از لامانیان بود.
۴ اینک نیفایان بسیار می ترسیدند که زُرامیان با لامانیان ارتباط برقرار کنند، و اینکه آن موجب از دست دادن بزرگی برآن بخش از نیفایان شود.
۵ و اینک، از آنجایی که موعظه کردنِ سخن، به راهنمایی کردن مردم به انجام چیزی که دادگرانه است گرایش زیادی داشت — آری، این بر ذهن مردم اثر قدرتمندتری از شمشیر داشت، یا هر چیز دیگری که برای آنها رخ داده بود — بنابراین آلما اندیشید این مناسب است که آنها قدرتمندی سخنِ خدا را بکار برند.
۶ بنابراین او عمون و هارون و عُمنر را برداشت؛ و حیمنی را او در کلیسا در زراحملا باقی گذاشت؛ ولی آن سه نفر اوّل را با خود برداشت، و نیز عمولک و زیزروم که در مِلِک بودند، و دو تن از پسرانش را نیز برداشت.
۷ اینک ارشدترین پسرش را او با خود برنداشت، و نام او هیلامان بود؛ ولی نام کسانی که او با خود برداشت شبلون و کوریانتون بود؛ و اینها نام های کسانی هستند که با او به میان زُرامیان رفتند، تا سخن را بر آنها موعظه کنند.
۸ اینک زُرامیان از نیفایان جدا شده بودند؛ بنابراین به آنها سخن خدا موعظه شده بود.
۹ ولی آنها به اشتباه های بزرگی فروافتاده بودند، زیرا آنها برپایۀ قانون موسی، در نگاه داری فرمان های خدا و دستورات او نمی کوشیدند.
۱۰ آنها به اعمال کلیسا هم پای بند نبودند، تا روزانه در نیایش و دعا به درگاه خدا ادامه دهند که به وسوسه نیفتند.
۱۱ آری، خلاصه، آنها راه های سَروَر را در موارد بسیاری مُنحرف می کردند؛ بنابراین، به این دلیل، آلما و برادرانش به آن سرزمین رفتند تا سخن را به آنها موعظه کنند.
۱۲ اینک، هنگامی که آنها به آن سرزمین وارد شدند، بنگرید، با حیرت دریافتند که زُرامیان کنیسه هایی ساخته بودند، و اینکه آنها در یک روز از هفته، که آن روز را روز سَروَر می خواندند، گرد هم می آمدند؛ و آنها به شیوه ای پرستش می کردند که آلما و برادرانش هرگز ندیده بودند؛
۱۳ زیرا آنها جایی در مرکز کنیسۀ خود ساخته شده داشتند، جایی برای ایستادن، که بلند بالاتر از سر بود؛ و تنها یک نفر می توانست روی آن جای گیرد.
۱۴ بنابراین، هر کسی که خواستار پرستش بود باید پیش می رفت و در بالای آن می ایستاد، و دست های خود را بسوی آسمان دراز می کرد، و باصدای بلندی فریاد می زد، می گفت:
۱۵ مقدّس، خدای مقدّس؛ ما باور داریم که تو خدا هستی و ما باور داریم که تو مقدّس هستی، و اینکه تو یک روح بودی، و اینکه تو یک روح هستی و اینکه تو برای همیشه یک روح خواهی بود.
۱۶ خدای مقدّس، ما باور داریم که تو ما را از برادرانمان جدا کرده ای؛ و ما سُنّت های بردارانمان را، که به دلیل بچگانه بودن پدرانشان بدست آنها داده شده است باور نداریم، بلکه ما باور داریم که تو ما را برگزیده ای تا فرزندان مقدّس تو باشیم؛ و تو همچنین این را آشکار کرده ای که هیچ مسیحی نخواهد بود.
۱۷ بلکه تو دیروز، امروز و برای همیشه یکسان هستی؛ و تو ما را برگزیده ای که نجات یابیم، در حالیکه همه در پیرامون ما برگزیده شده اند تا با غضب تو به دوزخ انداخته شوند؛ که برای مقدّس بودنت، ای خدا، ما تو را سپاس می گزاریم؛ و ما همچنین تو را سپاس می گزاریم که تو ما را برگزیده ای، که ما به دنبال سُنّت های بی خِرَدانۀ برادرانمان، که آنها را به ایمان به مسیح پایین به بند می کشد، که دل های آنها را به سرگردان شدن از تو، خدای ما، هدایت می کند، به بیراهه کشیده نشویم.
۱۸ و دوباره ما تو را سپاس می گزاریم، ای خدا، که ما مردمی برگزیده و مقدّس هستیم. آمین.
۱۹ اینک چنین گذشت که پس از اینکه آلما و برادرانش و پسرانش این نیایش ها را شنیدند، بیش از اندازه حیرت زده شدند.
۲۰ زیرا بنگرید، هر آدمی پیش می رفت و همان نیایش ها را بجا می آورد.
۲۱ اینک آن مکان از سوی آنها رامیمتوم خوانده می شد، که، ترجمۀ آن جایگاه مقدّس است.
۲۲ اینک، از این جایگاه آنها نیایش می کردند، هر آدمی، همین نیایش را به خدا می کرد، خدای خود را سپاس می گزاردند که آنها از سوی او برگزیده شده بودند، و اینکه او آنها را به دنبال سُنّت های برادرانشان به بیراهه نکشاند، و اینکه دل های آنها به باور کردن چیزهایی که می آیند، که دربارۀ آنها هیچ نمی دانستند، ربوده نشده بود.
۲۳ اینک، پس از اینکه مردم همه به این شیوه سپاسگزاری می کردند، به خانه هایشان باز می گشتند، هرگز از خدایشان دوباره سخن نگفته تا زمانی که آنها دوباره در جایگاه مقدّس گرد هم می آمدند، تا به شیوۀ خود، سپاسگزاری کنند.
۲۴ اینک هنگامی که آلما این را دید دلش غمگین شد؛ زیرا او دید که آنها مردمی نابکار و مُنحرف بودند؛ آری، او دید که دل های آنها بر طلا و نقره، و بر همه گونه کالاهای عالی قرار داشت.
۲۵ آری، و او همچنین دید که دل های آنها در بالیدن زیاد، غرق در غرورشان شده بودند.
۲۶ و او صدایش را به آسمان بلند کرده و فریاد برآورد، گفتا: آه، تا کِی، سَروَرا، تو روا می داری که خدمتگزاران تو این پایین در جسم ساکن باشند، تا چنین نابکاری بزرگی را در میان فرزندان آدمی بنگرند؟
۲۷ بنگر، خدایا، آنها به تو زاری می کنند، و هنوز هم دل هایشان در غرورشان فرو برده شده است، ای خدا، بنگر، آنها با دهانشان به تو زاری می کنند، در حالیکه خود بزرگ بین شده اند، حتّی به عظمت با چیزهای بیهودۀ جهان.
۲۸ بنگر، ای خدای من، جامه های گِرانشان، و انگشترها و دستبندها و زیورهای طلایی شان، و همۀ چیزهای گرانبهایی که با آنها آراسته هستند؛ و بنگر، دل های آنان بر آنها نهاده شده است، و هنوز هم آنان به تو زاری می کنند و می گویند — ما تو را سپاس می گزاریم، ای خدا، زیرا ما مردمی برگزیده برای تو هستیم، در حالیکه دیگران هلاک خواهند شد.
۲۹ آری، و آنها می گویند که تو بر آنها آشکار کرده ای که هیچ مسیحی نخواهد بود.
۳۰ سَروَرا خدایا، تا کِی تو روا می داری که چنین نابکاری و بی ایمانی در میان این مردم باشد؟ سَروَرا، تو به من نیرویی دِه، که بتوانم ناتوانیم را تحمّل کنم. زیرا من ناتوان هستم، و چنین نابکاری در میان این مردم روانم را به درد می آورد.
۳۱ سَروَرا، دلم بی اندازه اندوهگین است؛ تو روان مرا در مسیح آسایش دِه. سَروَرا، تو به من عطا کن که نیرو داشته باشم که این رنج هایی که به سبب نابکاری این مردم بر من می آید را با صبوری تحمّل کنم.
۳۲ سَروَرا، روان مرا آسایش ده، و به من و به یاران زحمت کشم که با من هستند نیز موفقیّت ده — آری، عمون و هارون و عُمنر، و همچنین عمولک و زیزروم، و دو پسر من نیز — آری، یعنی همۀ اینها را تو آسایش ده، سَروَرا، آری، تو روان های آنها را در مسیح آسایش ده.
۳۳ تو به آنها عطا کن که آنها نیرو داشته باشند، که رنج هایشان که به سبب نابکاری های این مردم بر سر آنها خواهد آمد را تحمّل کنند.
۳۴ سَروَرا، تو به ما عطا کن که در آوردن دوبارۀ آنها به تو در مسیح موفقیّت داشته شویم.
۳۵ بنگر، سَروَرا، روان های آنها گرانبها هستند، و بسیاری از آنها برادران ما هستند؛ بنابراین، به ما، سَروَرا، قدرت و خردمندی ده که بتوانیم اینها، برادرانمان را دوباره به سوی تو آوریم.
۳۶ اینک چنین گذشت که هنگامی که آلما این سخنان را گفت، اینکه او دست هایش را بر همۀ کسانی که با او بودند گذاشت. و بنگرید، همین که او دست هایش را بر آنها گذاشت، آنها آکنده از روح مقدّس شدند.
۳۷ و پس از اینکه آنها از همدیگر جدا شدند، به خودشان هیچ نیاندیشیدند چه بخورند، یا چه بنوشند، یا چه بر تن کنند.
۳۸ و سَروَر برای آنها فراهم کرد که نه گرسنه بمانند، نه تشنه؛ آری، و او به آنها نیرو نیز داد که هیچ گونه رنجی نبرند، و اینکه تنها در شادیِ مسیح فرو برده شوند. اینک این برپایۀ نیایش آلما بود؛ و این برای اینکه او با ایمان نیایش کرد.

----------
/study/scriptures/bofm/alma/32
فصل ۳۲
آلما به بینوایانی که رنج هایشان آنها را فروتن کرده بود آموزش می دهد — ایمان امیدی است در چیزی که دیده نمی شود که راست است — آلما گواهی می دهد که فرشتگان به مردان، زنان و بچه ها تعلیم می دهند — آلما سخن را به یک دانه همانند می کند — آن باید کاشته و پرورش داده شود — سپس آن رشد می کند درختی می شود که میوۀ زندگی جاویدان از آن برگرفته می شود. نزدیک به ۷۴ پیش از میلاد.
۱ و چنین گذشت که آنها پیش رفتند و به کنیسه ها و خانه های آنها وارد شده، شروع به موعظۀ سخن خدا به مردم نمودند؛ آری، آنها حتّی در خیابان های آنها سخن را موعظه کردند.
۲ و چنین گذشت که پس از زحمت زیاد در میان آنها، در میان طبقۀ بینوای مردم شروع به موفّقیت داشتن نمودند؛ زیرا بنگرید، آنها به سبب ژنده بودن جامه هایشان از کنیسه ها بیرون انداخته شده بودند —
۳ بنابراین آنها، همچون آلودگی در نظر گرفته شده، اجازه نداشتند به کنیسه هایشان وارد شوند تا خدا را پرستش کنند؛ بنابراین آنها بینوا بودند، آری، آنها از سوی برادرانشان همچون پسمانده در نظر گرفته می شدند؛ بنابراین آنها نسبت به چیزهای جهان بینوا بودند؛ و در دل نیز بینوا بودند.
۴ اینک، همچنان که آلما به مردم در بالای تپّۀ اوُنیده آموزش می داد و سخن می گفت، جمعیّت بزرگی نزد او آمدند، که از کسانی بودند که ما از آنها سخن گفته ایم، از کسانی که به سبب تُهیدستی نسبت به چیزهای جهان، در دل بینوا بودند.
۵ و آنها به نزد آلما آمدند؛ و یکی که در میان آنها پیشتر بود به او گفت: بنگر، این برادران من چه می بایستی بکنند، زیرا آنها به سبب تُهیدستی از سوی همۀ آدمیان خوار شمرده می شوند، آری، و به ویژه از سوی کشیشان ما؛ زیرا آنها ما را که زحمت فراوانی کشیده ایم تا کنیسه ها را با دست های خودمان بنا کنیم بیرون انداخته اند؛ و ما را به سبب تُهیدستی بی اندازه مان بیرون انداخته اند؛ و ما هیچ جایی برای پرستش خدایمان نداریم؛ و بنگر، ما چه می بایستی انجام دهیم؟
۶ و اینک هنگامی که آلما این را شنید برگشته بیدرنگ رویش را بسوی او کرد، و با شادی بزرگی نگریست؛ زیرا او نگریست که رنج هایشان براستی آنها را فروتن کرده بود، و اینکه آنها آمادگی شنیدن سخن را داشتند.
۷ بنابراین او به آن جمعیّت دیگر بیش از این سخن نگفت؛ ولی دستش را دراز کرد، و به آنهایی که او می نگریست، کسانی که براستی توبه کار بودند، فریاد برآورد، و به آنها گفت:
۸ من می نگرم که شما افتاده دل هستید؛ و اگر چنین باشد، برکت یافته هستید شما.
۹ بنگرید برادر شما گفته است، چه باید انجام دهیم؟ — زیرا ما از کنیسه هایمان بیرون انداخته شده ایم، اینکه نمی توانیم خدایمان را پرستش کنیم.
۱۰ بنگرید من به شما می گویم، آیا گمان می کنید که شما نمی توانید خدا را پرستش کنید مگر تنها در کنیسه های خودتان؟
۱۱ و افزون بر این، من می خواهم بپرسم، که آیا گمان می کنید که باید خدا را تنها یکبار در هفته پرستش کنید؟
۱۲ من به شما می گویم، این خوب بوده که شما از کنیسه هایتان بیرون انداخته شده اید، که فروتن شوید، و اینکه خِرَدمندی را یاد بگیرید؛ زیرا این ضروری بوده است که شما خِرَدمندی را یاد بگیرید؛ زیرا برای اینست که شما بیرون انداخته شده اید، که به سبب تُهیدستی بی اندازه تان از سوی برادرانتان خوار شمرده شده اید، که به افتاده دل شدن آورده شده اید؛ زیرا شما به ناچار آورده شده اید تا فروتن شوید.
۱۳ و اینک، از آنجایی که شما وادار شده اید تا فروتن باشید برکت یافته هستید شما؛ زیرا گاهی یک انسان، اگر وادار به فروتنی شود، به دنبال توبه برمی آید؛ و اینک بدرستی، هر کسی که توبه کند رحمت می یابد، و آن که رحمت می یابد و تا پایان پایداری می کند همان نجات خواهد یافت.
۱۴ و اینک، همان گونه که من به شما گفتم، که از آنجایی که شما وادار به فروتنی شدید شما برکت یافته شدید، آیا گمان نمی کنید که آنهایی که براستی خودشان را به سبب سخن فروتن کردند بیشتر برکت یافته هستند؟
۱۵ آری، آن که براستی خودش را فروتن می کند و از گناهانش توبه می کند و تا پایان پایداری می کند، همان برکت خواهد یافت — آری، بیشتر برکت یافته هستند تا آنهایی که به سبب تُهیدستی وادار به فروتنی می شوند.
۱۶ بنابراین، برکت یافته آنهایی هستند که بدون وادار شدن به فروتنی خودشان را فروتن می کنند؛ یا بهتر، به بیان دیگر، برکت یافته آن کسی است که به سخن خدا ایمان می آورد، و بدون سرسخت دلی تعمید می یابد، آری، آنها از پیش ایمان می آورند، بدون اینکه به سخن خدا آورده شوند، یا حتّی وادار به دانستن شوند.
۱۷ آری، بسیاری هستند که می گویند: اگر تو به ما نشانه ای از بهشت نشان دهی، آنگاه ما بدرستی خواهیم دانست؛ سپس ما ایمان خواهیم آورد.
۱۸ اینک من می پرسم، آیا این ایمان است؟ بنگرید، من به شما می گویم، نه؛ زیرا اگر یک انسان چیزی را بداند او دلیلی برای ایمان آوردن ندارد، زیرا او آن را می داند.
۱۹ و اینک، چقدر بیشتر نفرین شده است آن که خواست خدا را می داند و آن را انجام نمی دهد، تا آن که تنها ایمان می آورد، یا تنها دلیلی برای ایمان آوردن دارد و به سرپیچی می افتد؟
۲۰ اینک شما باید این را داوری کنید. بنگرید، من به شما می گویم، که همان گونه که در این مورد است در دیگری هم هست؛ و بر هر آدمی برپایۀ کارش خواهد بود.
۲۱ و اینک همان گونه که من دربارۀ ایمان گفتم — ایمان آگاهی کاملی داشتن از چیزها نیست؛ بنابراین اگر شما ایمان داشته باشید به چیزهایی امید دارید که دیده نمی شوند، که راست هستند.
۲۲ و اینک، بنگرید، من به شما می گویم، و می خواهم که به یاد آورید، که خدا به همۀ کسانی که بنام او ایمان می آورند مهربان است؛ بنابراین او نخست خواستار است که شما ایمان آورید، آری، یعنی به سخن او ایمان آورید.
۲۳ و اینک، او سخنش را بدست فرشتگان به مردان می رساند، آری، نه تنها به مردان بلکه به زنان نیز. اینک این همۀ آن نیست؛ به بچه های کوچک بارها سخنانی داده می شود که خردمندان و آموختگان را مات و مبهوت می کند.
۲۴ و اینک، برادران محبوبم، چون شما خواستار شده اید تا از من یاد بگیرید که چه باید انجام دهید، برای اینکه شما رنج کشیده اید و بیرون انداخته شده اید — اینک من خواستار این نیستم که شما گمان کنید که منظور من داوری کردن شما تنها برپایۀ آنچه که راست است می باشد.
۲۵ زیرا منظور من این نیست که همۀ شما وادار شده اید تا خود را فروتن کنید؛ زیرا همانا من ایمان دارم که چند تنی در میان شما هستند که خود را فروتن می کنند، بگذارید آنها در هر شرایطی که هستند باشند.
۲۶ اینک، همان گونه که من دربارۀ ایمان گفتم — که آن آگاهی کاملی نیست — همین گونه نیز سخنان من هستند. شما نمی توانید در آغاز، به شکل کامل درستی آنها را بدانید، همان گونه که ایمان یک آگاهی کامل نیست.
۲۷ ولی بنگرید، اگر شما توانایی های خود را بیدار کنید و برانگیزید، حتّی به آزمایش سخنان من، و ذرّه ای از ایمان را بکار برید، آری، حتّی اگر شما نمی توانید بیشتر از خواستار بودن به ایمان آوردن کاری کنید، بگذارید این خواسته در شما کارگر شود، حتّی تا اینکه شما به گونه ای ایمان آورید که بتوانید بخشی از سخنانم را بپذیرید.
۲۸ اینک، ما سخن را به یک دانه تشبیه می کنیم. اینک، اگر شما بپذیرید که یک دانه در دل هایتان کاشته شود، بنگرید، اگر این یک دانۀ راستین یا یک دانۀ نیکو باشد، اگر شما آن را با بی ایمانی خود بیرون نیاندازید، اینکه شما در برابر روح سَروَر ایستادگی نکنید، بنگرید، این در درون سینۀ شما شروع به رشد خواهد کرد، و هنگامی که این حرکت های رشد کردن را احساس کنید در درون خود شروع به گفتن می کنید — این ناگزیر باید یک دانۀ نیکو باشد، یا اینکه سخنی نیکو باشد، زیرا این شروع به رشد دادن روانم می نماید، آری، این شروع به روشن نمودن فهم من می کند، آری، این برای من شروع به دلپذیر شدن می کند.
۲۹ اینک بنگرید، آیا این ایمان شما را افزایش نمی دهد؟ من به شما می گویم، آری؛ با این وجود، آن به یک آگاهی کامل رشد نیافته است.
۳۰ ولی بنگرید، همچنان که دانه می روُیَد، و جوانه می زند و شروع به رشد می نماید، آنگاه شما ناگزیر باید بگویید که دانه نیکوست؛ زیرا بنگرید آن می روُیَد، و جوانه می زند و شروع به رشد می نماید. و اینک، بنگرید، آیا این ایمان شما را نیرومند نمی کند؟ آری، این ایمان شما را نیرومند می کند: زیرا شما خواهید گفت من می دانم که این یک دانۀ نیکوست؛ زیرا بنگرید آن جوانه می زند و شروع به رشد می کند.
۳۱ و اینک، بنگرید، آیا شما مطمئن هستید که این یک دانۀ نیکو است؟ من به شما می گویم، آری؛ زیرا هر دانه ای مانند خودش را به بار می آورد.
۳۲ بنابراین، اگر یک دانه رشد کند آن نیکوست، ولی اگر رشد نکند، بنگرید آن نیکو نیست، بنابراین دور انداخته می شود.
۳۳ و اینک، بنگرید، از آنجایی که شما این آزمایش را آزموده اید، و دانه را کاشته اید، و آن می رُوُیَد و جوانه می زند، و شروع به رشد می نماید، شما ناگزیر می دانید که دانه نیکوست.
۳۴ و اینک، بنگرید، آیا آگاهی شما کامل است؟ آری، آگاهی شما در آن چیز کامل است، و ایمان شما غیرفعال شده است؛ و این برای اینکه شما می دانید، زیرا شما می دانید که سخن، روان شما را رشد داده است، و شما همچنین می دانید که آن جوانه زده است، اینکه فهم شما شروع به روشن شدن می نماید، و ذهن شما شروع به گسترش یافتن می نماید.
۳۵ آه آنگاه، آیا این واقعی نیست؟ من به شما می گویم، آری، برای اینکه این نور است؛ و هر آنچه که نور است، نیکوست، برای اینکه آن درک کردنی است، بنابراین شما باید بدانید که آن نیکوست؛ و اینک بنگرید، آیا پس از اینکه شما این نور را چشیدید ایمانتان کامل است؟
۳۶ بنگرید من به شما می گویم، نه؛ ایمانتان را نباید کنار بگذارید، زیرا شما ایمانتان را تنها به کاشتن دانه ای بکار برده اید که بتوانید آزمایشی را بیازمایید تا بدانید آیا دانه نیکوست.
۳۷ و بنگرید، همین که درخت شروع به رشد می نماید، شما خواهید گفت: بگذارید آن را با مراقبت زیاد پرورش دهیم که بتواند ریشه کند، که بتواند رشد کند و میوه برای ما به بار آورد. و اینک بنگرید، اگر شما آن را با مراقبت زیاد پرورش دهید آن ریشه خواهد کرد، و رشد خواهد کرد و میوه به بار خواهد آورد.
۳۸ ولی اگر شما درخت را از یاد ببرید، و برای تغذیۀ آن هیچ نیاندیشید، بنگرید آن هیچ ریشه نخواهد کرد؛ و هنگامی که گرمای خورشید می آید و آن را می سوزاند، از آنجایی که هیچ ریشه ای ندارد آن پژمرده می شود، و شما آن را می کَنید و دور می اندازید.
۳۹ اینک، این نه برای این است که دانه نیکو نبود، نه برای این است که میوۀ آن خواستنی نبود؛ بلکه این برای اینست که زمین شما بایر است، و شما درخت را پرورش نخواهی داد، بنابراین شما نمی توانید میوۀ آن را داشته باشید.
۴۰ و بدین گونه، اگر شما، سخن را پرورش ندهید و با چشم ایمان چشم به راه میوۀ آن نباشید، هرگز نمی توانید میوۀ درخت زندگی را بچینید.
۴۱ ولی اگر شما سخن را پرورش دهید، آری، درخت را همین که شروع به روییدن نمود، با ایمانتان با کوشایی زیاد و با صبوری، چشم به راه میوۀ آن بوده پرورش دهید، آن ریشه می کند؛ و بنگرید آن یک درخت سر کشیده به زندگی ابدی خواهد شد.
۴۲ و به سبب کوشایی و ایمان و صبوری شما در سخن در پرورش آن، اینکه آن در شما ریشه می کند، بنگرید، بزودی میوۀ آن را خواهید چید که با ارزشترین است، که شیرین است فراتر از همۀ شیرینیها، و اینکه سپید است فراتر از همۀ سپیدیها، آری، و پاک فراتر از همۀ پاکی ها؛ و شما حتّی تا اینکه سیر شوید، که نه گرسنه شوید نه تشنه، از این میوه سیراب می شوید.
۴۳ آنگاه، برادرانم، شما در انتظار درخت بوده تا میوه برای شما به بار آورد، پاداشِ ایمانتان، و کوشایی و صبوری و شکیبایی خود را درو خواهید کرد.

----------
/study/scriptures/bofm/alma/33
فصل ۳۳
زنوس آموزش داد که آدمیان می بایستی در همۀ مکان ها نیایش و پرستش کنند، و اینکه به خاطر پسرِ خدا داوری ها برگردانده می شوند — زنوک آموزش داد که به خاطر پسرِ خدا رحمت عطا می شود — موسی در بیابان نشانه ای از پسر خدا برافراشته بود. نزدیک به ۷۴ پیش از میلاد.
۱ اینک پس از اینکه آلما این سخنان را گفت، آنها فرستاده ای به نزد او فرستادند خواستار شده بدانند که آیا آنها می بایستی به یک خدا ایمان داشته باشند، که آنها این میوه ای که او از آن سخن گفته بود را بدست آورند، یا چگونه آنها می بایستی دانه را بکارند، یا سخنی که او گفته بود، که او گفت باید در دل هایشان کاشته شود؛ یا به چه روشی آنها باید شروع به بکار بردن ایمان خود کنند.
۲ و آلما به آنها گفت: بنگرید، شما گفته اید که نمی توانید خدایتان را پرستش کنید برای اینکه از کنیسه هایتان بیرون انداخته شده اید. ولی بنگرید، من به شما می گویم، اگر گمان کنید که خدا را نمی توانید پرستش کنید، شما اشتباه بزرگی می کنید و می بایستی نوشته های مقدّس را بررسی کنید؛ اگر گمان می کنید که آنها این را به شما آموزش داده اند، آنها را نمی فهمید.
۳ آیا به یاد می آورید آنچه که زنوس، پیامبر پیشینیان دربارۀ نیایش یا پرستش گفته است را خوانده باشید؟
۴ زیرا او گفت: تو مهربان هستی، ای خدا، زیرا تو نیایش مرا شنیده ای، حتّی هنگامی که من در بیابان بودم؛ آری، هنگامی که من دربارۀ کسانی که دشمنان من بودند نیایش می کردم تو مهربان بودی، و تو آنها را به سوی من برگرداندی.
۵ آری، ای خدا، و تو هنگامی که من در کشتزارم بسوی تو زاری کردم بر من مهربان بودی؛ هنگامی که من در نیایشم بسوی تو زاری کردم، و تو مرا شنیدی.
۶ و دوباره، ای خدا، هنگامی که من به خانه ام بازگشتم تو نیایش مرا شنیدی.
۷ و هنگامی که من به پستوی خودم بازگشتم، سَروَرا، و به تو نیایش کردم، تو مرا شنیدی.
۸ آری، تو بر فرزندانت مهربانی، هنگامی که آنها به تو زاری می کنند، تا از سوی تو شنیده شوند و نه از سوی آدمیان، و تو آنها را خواهی شنید.
۹ آری، ای خدا، و تو بر من مهربان بوده ای، و زاری های مرا در میان جماعت خود شنیده ای.
۱۰ آری، و تو هنگامی که من بیرون انداخته شدم و از سوی دشمنانم خوار شمرده شدم نیز مرا شنیده ای؛ آری، تو زاری های مرا شنیدی، و بر دشمنان من خشم گرفتی، و تو در خشم خودت با نابودی سریع با آنها برخورد کردی.
۱۱ و تو به سبب رنج هایم و صداقتم مرا شنیدی؛ و این به خاطر پسر تو است که تو بر من بدین گونه مهربان بوده ای، بنابراین من در همۀ رنج هایم به تو زاری خواهم کرد، زیرا شادی من در تو است؛ زیرا تو، به سبب پسر خود، داوری هایت را از من برگردانده ای.
۱۲ و اینک آلما به آنها گفت: آیا آن نوشته های مقدّسی که بدست پیشینیان نوشته شده اند را باور دارید؟
۱۳ بنگرید، اگر شما چنین کنید، شما باید چیزی که زنوس گفت را باور کنید؛ زیرا، بنگرید او گفت: تو داوری هایت را به خاطر پسر خود برگردانده ای.
۱۴ اینک بنگرید، برادرانم، من می خواهم بپرسم آیا شما نوشته های مقدّس را خوانده اید؟ اگر خوانده اید، چگونه می توانید نسبت به پسر خدا بی ایمان باشید؟
۱۵ زیرا نوشته نشده است که تنها زنوس از این چیزها سخن گفته است، بلکه زنوک نیز از این چیزها سخن گفته است —
۱۶ زیرا بنگرید، او گفت: تو خشمگین هستی، بر این مردم، سَروَرا، برای اینکه آنها رحمت های تو را که بر آنها به خاطر پسرت عطا کرده ای را نمی فهمند.
۱۷ و اینک، برادرانم، شما می بینید که دوّمین پیامبر پیشینیان از پسر خدا گواهی داده است، و برای اینکه مردم سخنان او را نمی خواستند بفهمند او را تا مرگ سنگسار کردند.
۱۸ ولی بنگرید، این همۀ آن نیست؛ اینها تنها کسانی نیستند که دربارۀ پسر خدا سخن گفته اند.
۱۹ بنگرید، موسی از او سخن گفته است؛ آری و بنگرید نشانه ای در بیابان برافراشته شده بود، که هر کسی به آن نگاه می کرد زنده می ماند. و بسیاری نگاه کردند و زنده ماندند.
۲۰ ولی به سبب سخت دلی های آنها تعداد کمی معنای این چیزها را فهمیدند. ولی بسیاری بودند که آنچنان سخت دل بودند که نمی خواستند نگاه کنند، بنابراین هلاک شدند. اینک دلیلی که آنها نمی خواستند نگاه کنند برای این بود که آنها باور نداشتند که آن آنها را شفا دهد.
۲۱ ای برادران من، اگر شما برای اینکه بتوانید شفا یابید، تنها با نظر انداختن می توانستید شفا یابید، آیا بسرعت نگاه نمی کردید، یا اینکه ترجیح می دادید دل هایتان را در ناباوری سخت کرده و تنبل شده نخواهید نظر اندازید که هلاک شوید؟
۲۲ اگر چنین باشد، وای بر سر شما خواهد آمد؛ ولی اگر چنین نباشد، پس نظر اندازید و شروع به ایمان آوردن به پسر خدا نمایید، اینکه او خواهد آمد تا مردمش را رهایی دهد، و اینکه او زجر خواهد کشید و خواهد مُرد تا برای گناهان آنها کفاره دهد؛ و اینکه او دوباره از مرگ برخواهد خاست که رستاخیز را پیش آورَد، که همۀ آدمیان در برابر او بایستند، تا در روز آخر و داوری، برپایۀ کارهایشان داوری شوند.
۲۳ و اینک، برادرانم، من خواستارم که شما این سخن را در دل هایتان بکارید، و همین که شروع به روییدن نمود آن را با ایمانتان پرورش دهید. و بنگرید، آن در شما به سوی زندگی ابدی جوانه زده، درختی خواهد شد. و آنگاه باشد که خدا به شما عطا کند که، از راه شادی پسرش، بارهایتان را سبک کند. و حتّی همۀ این را اگر بخواهید می توانید انجام دهید. آمین.

----------
/study/scriptures/bofm/alma/34
فصل ۳۴
عمولک گواهی می دهد که سخن در مسیح به سوی رستگاری است — مگر اینکه کفّاره ای داده شود، و گرنه همۀ بشرّیت هلاک خواهند شد — تمامی قانون موسی به قربانی شدن پسر خدا اشاره دارد — برنامۀ بازخریدِ جاویدان بر پایۀ ایمان و توبه است — برای برکات جسمی و روحی نیایش کنید — این زندگی، زمانی برای آماده سازی آدمیان به دیدار خداست — با ترس در برابر خدا برای رستگاری خود کار کنید. نزدیک به ۷۴ پیش از میلاد.
۱ و اینک چنین گذشت که پس از اینکه آلما این سخنان را به آنها گفت او بر زمین نشست، و عمولک برخاست و شروع به آموزش آنها نمود، گفتا:
۲ برادرانم، من می پندارم که این امکان ناپذیر است که شما از چیزهایی که دربارۀ آمدن مسیح گفته شده است، کسی که ما آموزش داده ایم پسر خدا است، بی خبر باشید؛ آری، من می دانم که پیش از جدا شدن شما از میان ما، این چیزها به فراوانی به شما آموزش داده شده بود.
۳ و از آنجایی که شما از برادر محبوبم خواستار شده اید که او بر شما، به سبب رنج هایتان، آشکار کند چه می بایستی انجام دهید؛ و او اندکی به شما گفته است تا ذهن هایتان را آماده کند، و او شما را به ایمان و صبوری نصیحت کرده است —
۴ آری، حتّی اینکه شما چنان ایمان زیادی داشته باشید تا سخن را در دل هایتان بکارید، که بتوانید آزمایش نیکو بودن آن را بیازمایید.
۵ و ما دیده ایم که سؤال بزرگی که در ذهن های شماست این است که آیا سخن در پسر خداست یا اینکه هیچ مسیحی نخواهد بود.
۶ و شما همچنین دیدید که برادرم در موارد بسیاری به شما ثابت کرده است که سخن در مسیح به رستگاری می انجامد.
۷ برادرم سخنان زنوس را فرا خوانده است، که بازخرید از راه پسر خدا می آید، و نیز سخنان زنوک را فرا خوانده است؛ و نیز از موسی درخواست کرده است، تا ثابت کند که این چیزها راست هستند.
۸ و اینک، بنگرید، من خودم برای شما گواهی خواهم داد که این چیزها راست هستند. بنگرید، من به شما می گویم، که من می دانم که مسیح به میان فرزندان آدمی خواهد آمد تا سرپیچی های مردمش را بر خود گیرد، و اینکه او برای گناهان جهان کفّاره دهد؛ زیرا سَروَر خدا این را گفته است.
۹ زیرا لازم است که کفّاره ای داده شود؛ زیرا برپایۀ برنامۀ بزرگ خدای جاویدان باید کفّاره ای داده شود، وگرنه همۀ بشرّیت ناگزیر باید هلاک شوند؛ آری، همه سرسخت هستند؛ آری، همه فروافتاده اند و گمراه شده اند، و باید هلاک شوند مگر از راه کفّاره ای که لازم است انجام شود.
۱۰ زیرا لازم است که یک قربانی بزرگ و آخرینی باشد؛ آری، نه یک قربانی از آدمی، نه از جانوری، نه از هیچ گونه پرنده ای؛ زیرا آن نمی بایستی یک قربانی انسانی باشد، بلکه آن باید یک قربانی بی پایان و جاویدان باشد.
۱۱ اینک هیچ آدمی نیست که بتواند خون خودش را قربانی کند که برای گناهان دیگری کفّاره دهد. اینک، اگر یک آدم را بکُشد، بنگرید آیا قانون ما، که دادگرانه است، جان برادرش را خواهد گرفت؟ من به شما می گویم، نه.
۱۲ بلکه قانون جان کسی را می خواهد که آدم کشته است؛ بنابراین هیچ چیزی نمی تواند باشد که از کفّارۀ بی پایان کمتر باشد که برای گناهان جهان کافی باشد.
۱۳ بنابراین، لازم است که یک قربانیِ بزرگ و آخرینی باشد، و آنگاه بازدارنده ای برای خونریزی خواهد بود، یا لازم است باشد؛ آنگاه قانون موسی باید برآورده شود؛ آری، همۀ آنها، هر نقطه و همزه برآورده خواهند شد و هیچکدام نیست که رُخ ندهد.
۱۴ و بنگرید، این تمامی معنای قانون است، هر ذرّۀ آن به آن قربانی بزرگ و آخرین اشاره داشته؛ و پسر خدا آن قربانی بزرگ و آخرین خواهد بود، آری، بی پایان و جاویدان.
۱۵ و بدین گونه او رستگاری را بر همۀ کسانی که بنام او ایمان آورند خواهد آورد؛ این نیّت این آخرین قربانی بوده، تا دل رحمت را که بر دادگری چیره می شود پیش آورد، و انگیزه ای را بر آدمیان پیش آورد که آنها بتوانند ایمانی داشته باشند که به توبه بیانجامد.
۱۶ و بدین گونه رحمت می تواند درخواست های دادگری را خُرسند کند، و آنها را در بازوان ایمنی فرا گیرد، در حالیکه آن که ایمانی نداشته باشد که به توبه بیانجامد با تمامی قانونِ درخواستِ دادگری روبرو می شود؛ بنابراین تنها برای آن که ایمان دارد که به توبه بیانجامد برنامۀ بزرگ و جاویدانِ بازخرید پیش آورده می شود.
۱۷ بنابراین باشد که خدا به شما برادرانم، عطا کند که شما شروع به داشتن ایمانی نمایید که به توبه بیانجامد، که شروع به فرا خواندن نام مقدّس او نمایید که او بر شما رحم داشته باشد؛
۱۸ آری، به او برای رحمت زاری کنید؛ زیرا او در نجات دادن تواناست.
۱۹ آری، خودتان را فروتن کنید، و پیوسته به او نیایش کنید.
۲۰ هنگامی که در کشتزارهایتان هستید، آری، برای همۀ گلّه هایتان نزد او زاری کنید.
۲۱ در خانه هایتان، آری، برای همۀ خانوارتان، هم بامداد، نیم روز، و هم شامگاه بسوی او زاری کنید.
۲۲ آری، علیه قدرت دشمنانتان بسوی او زاری کنید.
۲۳ آری، علیه اهریمن، که دشمن همۀ پرهیزکاری است، بسوی او زاری کنید.
۲۴ برای محصولات کشتزارهایتان بسوی او زاری کنید که بتوانید در آنها کامروا شوید.
۲۵ برای گلّه های کشتزارهایتان زاری کنید که آنها افزایش یابند.
۲۶ ولی این همۀ آن نیست؛ شما باید در پستوهایتان و جاهای پنهانتان، و در بیابان هایتان روان هایتان را برون ریزید.
۲۷ آری، و هنگامی که بسوی سَروَر زاری نمی کنید، بگذارید در نیایش پیوسته به درگاه او دل هایتان پُر شوند، برای بهروزی تان، و نیز برای بهروزی کسانی که دور و بر شما هستند، که به سوی او کشیده شوید.
۲۸ و اینک بنگرید، برادران محبوبم، من به شما می گویم، گمان نکنید که این همۀ آن است؛ زیرا پس از اینکه شما همۀ این چیزها را انجام دادید، اگر از نیازمندان و برهنگان دوری کنید، و از بیمار و رنج کشیده دیدار نکنید، و از دارایی خود، اگر داشته باشید به آنهایی که نیازمندند نرسانید — من به شما می گویم، اگر شما هیچ کدام از این چیزها را انجام ندهید، بنگرید، نیایش های شما بیهوده است و برای شما هیچ سودی ندارد، و شما همانند آدم های دورویی که ایمان را انکار می کنند هستید.
۲۹ بنابراین، اگر شما محبّت کردن را بیاد نیاورید، همچون پسمانده ای هستید که پالایش دهندگان بیرون می اندازند، (هیچ ارزشی نداشته) و در زیر پای آدمیان لگدمال می شود.
۳۰ و اینک، برادرانم، من می خواهم که پس از اینکه شما چنین گواهی های بسیاری را دریافت کرده اید، دیده که نوشته های مقدّس از این چیزها گواهی می دهند، شما پیش آیید و میوه ای برای توبه پیش آورید.
۳۱ آری، من می خواهم که شما پیش آیید و دل هایتان را بیش از این سخت نکنید؛ زیرا بنگرید، اینک زمان و روزگار رستگاری شماست؛ و بنابراین، اگر شما توبه کنید و دل هایتان را سخت نکنید، بی درنگ برنامۀ بزرگ بازخرید بر شما پیش آورده خواهد شد.
۳۲ زیرا بنگرید، این زندگی زمانی برای آدمیان است تا برای دیدار با خدا آماده شوند؛ آری، بنگرید این زندگی برای آدمیان روزگاری است تا کارهای خود را انجام دهند.
۳۳ و اینک، همان گونه که پیش از این به شما گفتم، از آنجایی که چنین گواهی های بسیاری را داشته اید، بنابراین، من از شما خواهش می کنم که روز توبۀ خود را تا پایان به عقب نیاندازید؛ زیرا پس از این زندگی، که به ما داده شده است تا برای جاودانگی آماده شویم، بنگرید، اگر ما تا زمانی که در این زندگی هستیم زمان خود را بهبود ندهیم، آنگاه آن شب تاریک می آید جایی که در آن هیچ کاری نمی توان انجام داد.
۳۴ شما نمی توانید، هنگامی که به آن بُحران وحشتناک آورده می شوید، بگویید، که من توبه خواهم کرد، که من به خدایم باز خواهم گشت. نه، شما نمی توانید این را بگویید؛ زیرا همان روحی که بدن های شما را در زمانی که از این زندگی در می گذرید تصرّف می کند، اینکه همان روح، قدرت تصرّف کردن بدن شما را در جهان جاویدان خواهد داشت.
۳۵ زیرا بنگرید، اگر شما روزِ توبۀ خود را حتّی تا مرگ به عقب اندازید، بنگرید، شما مطیع روح اهریمن شده اید، و او شما را برای خود مُهر و موم می کُند؛ بنابراین، روح سَروَر از شما دست می کشد، و جایی در شما ندارد، و اهریمن قدرت تمام بر شما دارد؛ و این وضعیّت نهایی نابکاران است.
۳۶ و این را من می دانم، برای اینکه سَروَر گفته است او در معبدهای نامقدّس ساکن نمی شود، بلکه در دل های پرهیزکاران ساکن می شود؛ آری، و او همچنین گفته است که پرهیزکاران در ملکوتِ او خواهند نشست، تا دیگر بیرون نروند؛ اینکه تنپوش های آنها از راه خون برّه سپید خواهد شد.
۳۷ و اینک، برادران محبوبم، من خواستارم که شما این چیزها را بیاد آورید، و اینکه شما برای رستگاریتان با ترس در برابر خدا کار کنید، و اینکه شما دیگر آمدن مسیح را انکار نکنید؛
۳۸ اینکه شما دیگر علیه روح القدس نستیزید، بلکه آن را دریافت کنید و بر خود نام مسیح را برگیرید؛ اینکه خود را حتّی تا به خاک فروتن کنید، و در هر کجا که باشید، در روح و در راستی، خدا را پرستش کنید؛ و اینکه برای رحمت ها و برکات بسیاری که او بر شما عطا می کند، روزانه در سپاسگزاری زندگی کنید.
۳۹ آری، برادرانم، و من شما را همچنین نصیحت می کنم که با نیایش هایتان پیوسته مراقب باشید که با وسوسه های اهریمن به بیراهه کشانده نشوید، اینکه او بر شما چیره نشود، که شما در روز آخر مطیع او نشوید؛ زیرا بنگرید، او به شما چیزِ خوبی پاداش نمی دهد.
۴۰ و اینک برادران محبوبم، من می خواهم شما را به صبوری نصیحت کنم، و اینکه شما همه گونه رنجی را تحمّل کنید؛ که علیه کسانی که شما را به سبب تُهیدستیِ بی اندازه تان شما را بیرون می اندازند ناسزا نگویید، مبادا شما همانند آنها گناهکار شوید.
۴۱ بلکه شما صبر داشته باشید، و آن رنج ها را، با امیدی پایدار که یک روز از همۀ رنج هایتان آسوده می شوید، تحمّل کنید.

----------
/study/scriptures/bofm/alma/35
فصل ۳۵
موعظۀ سخن، نیرنگ زُرامیان را نابود می کند — آنها کسانی را که گرویده اند بیرون می کنند، کسانی که پس از آن به مردم عمون در یرشون می پیوندند — آلما به سبب نابکاری مردم اندوهگین می شود. نزدیک به ۷۴ پیش از میلاد.
۱ اینک چنین گذشت که پس از اینکه عمولک به این سخنان پایان داد، آنها خود را از جمعیّت کنار کشیدند و به سرزمین یرشون آمدند.
۲ آری، و بقیۀ برادران نیز، پس از اینکه سخن را به زُرامیان موعظه کردند به سرزمین یرشون آمدند.
۳ و چنین گذشت که پس از اینکه بخش سرشناس تر زُرامیان دربارۀ سخنانی که به آنها موعظه شده بود باهمدیگر مشورت کردند، به سبب آن سخن خشمگین شدند، زیرا این، نیرنگِ آنها را نابود می کرد؛ بنابراین آنها نمی خواستند آن سخنان را بگوش دل بپذیرند.
۴ و آنها فرستادند و همۀ مردمِ سرتاسرهمۀ سرزمین را گرد هم آوردند، و دربارۀ سخنانی که گفته شده بود با آنها مشورت کردند.
۵ اینک فرماندهان و کشیشان، و آموزگاران آنها نگذاشتنند مردم دربارۀ خواسته های آنها آگاه شوند؛ بنابراین آنها بدور از ذهن همۀ مردم آگاهی یافتند.
۶ و چنین گذشت که پس از اینکه آنها از ذهن همۀ مردم آگاهی یافتند، کسانی که طرفدار سخنان گفته شده از سوی آلما و برادرانش بودند از سرزمین بیرون انداخته شدند؛ و آنها بسیار بودند؛ و آنها نیز به سرزمین یرشون آمدند.
۷ و چنین گذشت که آلما و برادرانش به آنها تعلیم دادند.
۸ اینک مردم زُرامیان بر مردم عمون که در یرشون بودند خشمگین شدند، و فرمانروای اعظم زُرامیان، مردی بسیار نابکار بوده، بر مردم عمون فرستاده ای فرستاد از آنان خواستار شده که آنان همۀ کسانی که از نزد آنها به سرزمینشان آمده بودند را از سرزمینشان بیرون اندازند.
۹ و او دم از تهدیدهای بسیاری علیه آنان زد. و اینک مردم عمون از سخنان آنها نترسیدند؛ بنابراین آنان آنها را بیرون نیانداختند، بلکه همۀ بینوایان زُرامیایی که به نزد آنان آمدند را پذیرفتند؛ و آنها را غذا دادند، و آنها را پوشاک دادند، و به آنها سرزمین هایی را به عنوان میراثشان دادند؛ و به آنها برپایۀ خواستشان یاری رساندند.
۱۰ اینک این زُرامیان را به خشم علیه مردم عمون برانگیخت، و آنها شروع به میان لامانیان رفتن نمودند و آنها را نیز به خشم علیه آنان برانگیختند.
۱۱ و بدین گونه زُرامیان و لامانیان شروع به آماده شدن برای جنگ با مردم عمون، و همچنین مردم نیفایان، نمودند.
۱۲ و بدین گونه هفدهمین سال فرمانروایی داوران بر مردم نیفای پایان یافت.
۱۳ و مردم عمون از سرزمین یرشون راهی شدند، و به سرزمین مِلِک رسیدند، و سرزمین یرشون را به لشکریان نیفایان دادند، که آنها بتوانند با لشکریان لامانیان و لشکریان زُرامیان درگیر شوند؛ و بدین گونه، در هجدهمین سال فرمانروایی داوران، جنگی مابین لامانیان و نیفایان آغاز شد؛ و سرگذشتی از جنگ های آنها پس از این داده خواهد شد.
۱۴ و آلما، و عمون، و برادرانشان، و نیز دو پسر آلما، پس از بودن ابزاری در دست خدا برای آوردن بسیاری از زُرامیان به توبه، به سرزمین زراحملا بازگشتند؛ و همۀ کسانی که به توبه آورده شدند از سرزمینشان بیرون رانده شدند؛ ولی آنها سرزمین هایی در سرزمین یرشون به عنوان میراثشان داشتند، و آنها برای دفاع خود، و همسرانشان، و فرزندانشان، و سرزمینشان، مسلّح شدند.
۱۵ اینک آلما دلش برای نابکاری مردم اندوهگین بود، آری برای جنگ ها، و خونریزی ها، و درگیری هایی که میان آنها بود غمگین بود؛ و سخن را اعلام کرده، یا فرستاده شده تا سخن را در میان همۀ مردم در هر شهری اعلام کند؛ و دیده که دل های مردم شروع به سخت شدن نمودند، و اینکه به سبب سخت بودنِ سخن، شروع شد به آنها بر بخورد، دلش بی اندازه غمگین شد.
۱۶ بنابراین، او واداشت که پسرانش گرد هم آیند، که بتواند به هر کدام از آنها، جداگانه، دربارۀ چیزهایی که در ارتباط با پرهیزکاری است، مسئولیّتش را بدهد. و ما از فرمان های او، که به آنها برپایۀ نگاشتۀ خودش داد، سرگذشتی داریم.

----------
/study/scriptures/bofm/alma/36
فرمان های آلما به پسرش هیلامان.
دربرگیرندۀ فصل های ۳۶ و ۳۷.
فصل ۳۶
آلما برای هیلامان از گرویدنِ خود پس از دیدن یک فرشته گواهی می دهد — او دردهای یک روح لعنت شده را تحمّل کرد؛ او نام مسیح را فرا خواند، و سپس از خدا زاده شد — شادی شیرینی روان او را پُر کرد — او جمعیّت های بیشماری از فرشتگان را در حال ستایش خدا دید — گرویدگانِ بسیاری همان گونه که او چشیده و دیده است چشیده و دیده اند. نزدیک به ۷۴ پیش از میلاد.
۱ پسرم، به سخنان من گوش فرا ده؛ زیرا من نزد تو سوگند یاد می کنم، که تا جایی که تو فرمان های خدا را نگاه داری در این سرزمین کامروا خواهی شد.
۲ من می خواهم که تو همان گونه که من انجام داده ام انجام دهی، با به یاد آوردن اسارت پدرانمان؛ زیرا آنها در بندگی بودند، و هیچ کسی نمی توانست آنها را رهایی دهد جز خدای ابراهیم، خدای اسحاق، و خدای یعقوب؛ و او بدرستی آنها را از رنج هایشان رهایی داد.
۳ و اینک، ای پسرم هیلامان، بنگر، تو در جوانیِ خود هستی، و بنابراین، من از تو خواهش می کنم که سخنان مرا بشنوی و از من یاد بگیری؛ زیرا من می دانم که هر کسی که به خدا توکّل کند در آزمایش ها، و دشواری ها، و رنج هایش پشتیبانی خواهد شد، و در روز آخر بالا بُرده خواهد شد.
۴ و من نمی خواهم که تو بیندیشی که من این را خودم می دانم — این را من نه از نظر جسمی بلکه از نظر روحی، نه از ذهن نفسانی بلکه از خدا می دانم.
۵ اینک، بنگر، من به تو می گویم که اگر من از خدا زاده نشده بودم این چیزها را نمی دانستم؛ ولی خدا از دهان فرشتۀ مقدّسش این چیزها را بر من آشکار کرده است ولی نه به خاطر شایستگی من.
۶ زیرا من با پسران موصایا به دور و بر می رفتیم، برآن بودیم تا کلیسای خدا را نابود کنیم؛ ولی بنگر، خدا فرشتۀ مقدّسش را فرستاد تا ما را در راه بازدارد.
۷ و بنگر، او با ما سخن گفت، گویی صدای تُندر بود، و تمام زمین در زیر پاهای ما لرزید؛ و ما همه بر زمین افتادیم، زیرا ترس از سَروَر بر ما آمد.
۸ ولی بنگر، آن صدا به من گفت: برخیز. و من برخاستم و ایستادم، و آن فرشته را دیدم.
۹ و او به من گفت: اگر تو آرزو داری خودت نابود شوی، دیگر برآن نباش تا کلیسای خدا را نابود کنی.
۱۰ و چنین گذشت که من بر زمین افتادم؛ و برای مدّت سه روز و سه شب من نه دهانم را توانستم باز کنم، نه اندامم را بکار برم.
۱۱ و آن فرشته چیزهای بیشتری، که از سوی برادرانم شنیده شدند، به من گفت ولی من آنها را نشنیدم؛ زیرا هنگامی که من این سخنان را شنیدم — اگر تو آرزو داری خودت نابود شوی، دیگر به دنبال نابودی کلیسا نباش — این که من شاید نابود شوم، با چنان ترس و شگفتیِ بزرگی شوکه شدم که بر زمین افتادم و دیگر چیزی نشنیدم.
۱۲ ولی من با عذاب جاویدان زجر می کشیدم، زیرا روانم به بالاترین حد آشفته شد و از همۀ گناهانم زجر می کشید.
۱۳ آری، من همۀ گناهان و نابکاری هایم را به یاد آوردم، که برای آنها من با دردهای دوزخ عذاب می شدم؛ آری، من دیدم که علیه خدا شورش کرده بودم، و اینکه فرمان های مقدّس او را نگاه نداشته بودم.
۱۴ آری، و من بسیاری از فرزندان او را کشته بودم، یا بهتر بگویم آنها را به سوی نابودی کشانده بودم؛ آری، و خلاصه بگویم چنان بزرگ بوده اند نابکاری های من، که حتّی اندیشۀ آمدن به پیشگاه خدایم روانم را با دهشتی ناگفتنی زجر می داد.
۱۵ آه، اندیشیدم من، که ایکاش می توانستم دور شوَم و هم روحی و هم جسمی از میان بروم، که به ایستادن در پیشگاه خدایم آورده نشوم، تا برای کردارهایم داوری شوم.
۱۶ و اینک، برای سه روز و سه شب من زجر می کشیدم، حتّی با دردهای یک روح لعنت شده.
۱۷ و چنین گذشت که همچنان که من بدین گونه در عذاب زجر می کشیدم، در حالیکه من با یاد گناهان بسیارم آشفته بودم، بنگر، من همچنین به یاد آوردم که نبوّتِ پدرم به مردم دربارۀ آمدن یک عیسی مسیح، یک پسر خدا، که برای گناهان جهان کفّاره می دهد را شنیده ام.
۱۸ اینک، در حالیکه ذهن من درگیر این اندیشه بود، در دلم فریاد برآوردم: آه عیسی، تو پسر خدا، بر من که در زردآبِ تلخ هستم، و با زنجیرهای ابدیِ مرگ فرا گرفته شده ام رحمت داشته باش.
۱۹ و اینک، بنگر، هنگامی که به این می اندیشیدم، دیگر دردهایم را به یاد نیاوردم؛ آری، من دیگر با یاد گناهانم آشفته نبودم.
۲۰ و آه، چه شادی، و چه نور شگفت انگیزی را من دیدم؛ آری، روانم به اندازۀ دردم آکنده از شادی شد!
۲۱ آری، من به تو می گویم، پسرم، که هیچ چیزی نمی توانست باشد که آن گونه که دردهای من بودند چنین شدید و چنین تلخ باشد. آری، و دوباره من به تو می گویم، پسرم، که از سوی دیگر، هیچ چیز دیگری نمی تواند آن گونه که شادی من چنین شدید و چنین شیرین بود باشد.
۲۲ آری، من پنداشتم که دیدم، به همان گونه ای که پدرمان لیحای دید، خدا را نشسته بر تختش، فرا گرفته شده با جمعیّت های بیشماری از فرشتگان در حال سرود خواندن و ستایش خدایشان؛ آری، و روانم بسیار خواهان آن شد تا آنجا باشد.
۲۳ ولی بنگر، اعضای بدنم دوباره نیروی خود را دریافتند، و من روی پاهایم ایستادم، و به مردم اعلام کردم که من از خدا زاده شدم.
۲۴ آری، و از آن زمان حتّی تاکنون، من بدون باز ایستادن زحمت کشیده ام، که بتوانم روان ها را به توبه آورم؛ که بتوانم آنها را به چِشیدن شادی بی اندازه ای که من چِشیدم بیاورم؛ که آنها نیز از خدا زاده شوند، و آکنده از روح القدس شوند.
۲۵ آری، و اینک بنگر، ای پسرم، سَروَر شادی بی اندازه بزرگی را در نتیجۀ زحمت هایم به من می دهد؛
۲۶ زیرا به سبب سُخنی که او به من رسانده است، بسیاری از خدا زاده شده اند، و همان که من چشیده ام را چشیده اند، و همان که من دیده ام را با چشم خود دیده اند؛ بنابراین از این چیزهایی که من سخن گفته ام، همان گونه که من آگاهم، آنها آگاه هستند؛ و دانشی که من دارم از خدا است.
۲۷ و من زیر آزمایش ها و دشواری ها از هر گونه ای، آری، و در همه گونه رنجی پشتیبانی شده ام؛ آری، خدا مرا از زندان، و از بندگی، و از مرگ رهایی داده است؛ آری، و من به او توکّل می کنم، و او مرا هنوز هم رهایی خواهد داد.
۲۸ و من می دانم که او مرا در روز آخر برمی خیزاند، تا با او در شکوه ساکن شوم؛ آری، و من او را برای همیشه ستایش خواهم کرد، زیرا او پدران ما را از مصر بیرون آورده است، و او مصریان را در دریای سرخ فرو برده است؛ و او با قدرتش آنها را به سرزمین موعود راهنمایی کرده است؛ آری، و او آنها را از بندگی و اسارت گاه به گاه رهایی داده است.
۲۹ آری، و او همچنین پدران ما را از سرزمین اورشلیم بیرون آورده است؛ و او همچنین، با قدرت ابدیش، آنها را از بندگی و اسارت، گاه به گاه حتّی تا زمان کنونی، رهایی داده است؛ و من همواره اسارت آنها را به یاد سپرده ام؛ آری، و تو نیز، همان گونه که من به یاد سپرده ام، می بایستی اسارت آنها را به یاد بسپری.
۳۰ ولی بنگر، پسرم، این همۀ آن نیست؛ زیرا تو می بایستی همان گونه که من می دانم بدانی، که تا آنجایی که تو فرمان های خدا را نگاه داری تو در این سرزمین کامروا خواهی شد؛ و تو می بایستی همچنین بدانی، که تا آنجایی که فرمان های خدا را نگاه نداری از پیشگاه او بُریده خواهی شد. اینک این برپایۀ سخن او است.

----------
/study/scriptures/bofm/alma/37
فصل ۳۷
ورقه های برنجی و دیگر نوشته های مقدّس نگهداری شده اند تا روان ها را به رستگاری آورند — یارِدیان به سبب نابکاری شان نابود شدند — سوگندها و پیمان های مخفی آنها باید از مردم پنهان نگاه داشته شوند — با سَروَر در همۀ کارهایتان مشورت کنید — همان گونه که لیاحونا نیفایان را هدایت کرد، اینچنین سخنِ مسیح آدمیان را به زندگی جاویدان هدایت می کند. نزدیک به ۷۴ پیش از میلاد.
۱ و اینک، پسرم هیلامان، من به تو فرمان می دهم که نگاشته هایی که به من سپرده شده اند را بگیری؛
۲ و من همچنین به تو فرمان می دهم که نگاشته ای از این مردم، برپایۀ آنچه من انجام داده ام، بر روی ورقه های نیفای نگارش کنی، و همۀ این چیزهایی را که من ثبت کرده ام، حتّی همان گونه که من آنها را ثبت کرده ام، مقدّس نگاه داری؛ زیرا این برای یک هدف خردمندانه است که آنها محافظت شوند.
۳ و این ورقه های برنجی را که دربرگیرندۀ این کَنده کاری ها هستند، که دارای نگاشته هایی از نوشته های مقدّس بر آنها هستند که خاندان-نامۀ نیاکانمان را دارند، حتّی از آغاز —
۴ بنگر، این از سوی پدرانمان نبوّت شده است، که آنها محافظت شوند و از نسلی به نسلی دست به دست شوند، و بدست سَروَر نگاه داری و حفظ شوند تا اینکه آنها به نزد هر ملّتی، قومی، زبانی، و مردمی پیش روند، که آنها از رازهایی که در آن گنجانده شده اند آگاه شوند.
۵ و اینک بنگر، اگر آنها محافظت شوند باید روشنی خود را نگاه دارند؛ آری، و آنها روشنی خود را نگاه خواهند داشت؛ آری، و همچنین همۀ ورقه هایی که دربرگیرندۀ چیزهایی که نوشته های مقدّس است نیز روشنی خود را نگاه خواهند داشت.
۶ اینک تو شاید گمان کنی که این بی خِردیِ من است؛ ولی بنگر من به تو می گویم، که با چیزهای کوچک و ساده چیزهای بزرگ رُخ می دهند؛ و وسیله های کوچک در موارد بسیاری خردمندان را به شگفتی می اندازد.
۷ و سَروَر خدا با وسیله هایی کار می کند تا هدف های بزرگ و جاویدان خود را پیش آورد؛ و با وسیله هایی بسیار کوچک، سَروَر خردمندان را به شگفتی می اندازد و رستگاری روان های بسیاری را پیش می آورد.
۸ و اینک، تا اینجا خِرَدمندی خدا بوده است که این چیزها حفظ شوند؛ زیرا بنگر، آنها حافظۀ این مردم را زیاد کرده اند، آری، و بسیاری را به اشتباه بودن راهشان متقاعد کرده اند، و آنها را به دانش از خدایشان به رستگاری روان هایشان آورده اند.
۹ آری، من به تو می گویم، اگر برای این چیزهایی نبود که این نگاشته ها دربر دارند، که بر این ورقه ها هستند، عمون و برادرانش نمی توانستند چندین هزار از لامانیان را به نادرست بودن سُنّت های پدرانشان متقاعد کنند؛ آری، این نگاشته ها و سخنان آنها آنان را به توبه آورد؛ یعنی، آنها به دانش از سَروَر خدایشان، و به شادمانی کردن در عیسی مسیح بازخریدارشان آورده شدند.
۱۰ و چه کسی می داند، شاید آنها وسیله ای برای آوردن چندین هزار از آنها شوند، آری، و همچنین چندین هزار از برادران خیره سر ما، نیفایان، که اینک دل هایشان را در گناه و نابکاری، به دانش از بازخریدارشان سخت می کنند.
۱۱ اینک این رازها هنوز کاملاً بر من آشکار نشده اند؛ بنابراین من از گفتن خودداری می کنم.
۱۲ و این مرا کافی است اگر تنها بگویم آنها برای هدفی خردمندانه حفظ شده اند، هدفی که برای خدا آشکار است؛ زیرا او بر همۀ کارهایش با خردمندی اندرز می دهد، و راه های او راست هستند، و راه او یک دور جاویدان است.
۱۳ آه بیاد آور، بیاد آور، پسرم هیلامان، چه دقیق هستند فرمان های خدا. و او گفت: اگر شما فرمان های مرا نگاه دارید در این سرزمین کامروا خواهید شد — ولی اگر فرمان های مرا نگاه ندارید از پیشگاه او بریده خواهید شد.
۱۴ و اینک به یاد آور، پسرم، که خدا این چیزهایی، که مقدّس هستند، که او مقدّس نگاه داشته است را به شما سپرده است، و همچنین چیزهایی که او برای هدف خردمندانه اش نگاه خواهد داشت و حفظ خواهد کرد، که بتواند قدرتش را به نسل های آینده نشان دهد.
۱۵ و اینک بنگر، من با روح نبوّت به تو می گویم، که اگر تو از فرمان های خدا سرپیچی کنی، بنگر، این چیزهایی که مقدّس هستند با قدرت خدا از تو گرفته خواهند شد، و تو به شیطان سپرده خواهی شد، که او تو را همچون کاهی رو به باد غَربال کند.
۱۶ ولی اگر فرمان های خدا را نگاه داری، و با این چیزهایی که مقدّس هستند برپایۀ آنچه که سَروَر به تو فرمان می دهد عمل کنی، (زیرا تو باید برای همۀ چیزها هر چه باید با آنها کنی از سَروَر درخواست کنی) بنگر، هیچ قدرتی در زمین یا دوزخ نمی تواند آنها را از تو بگیرد، زیرا خدا برای برآورده ساختن همۀ سخنانش قدرتمند است.
۱۷ زیرا او همۀ وعده هایش که به شما می دهد را برآورده خواهد کرد، زیرا او وعده هایش که به پدران ما داده است را برآورده کرده است.
۱۸ زیرا او به آنها وعده داد که این چیزها را برای یک هدف خردمندانه اش حفظ می کند، که قدرتش را به نسل های آینده نشان دهد.
۱۹ و اینک بنگر، یک هدف را او برآورده کرده است، حتّی به بازآوری چندین هزار از لامانیان به دانش راستی؛ و او در آنها قدرتش را نشان داده است، و او همچنین قدرتش را در آنها به نسل های آینده هنوز هم نشان خواهد داد؛ بنابراین آنها حفظ خواهند شد.
۲۰ بنابراین من به تو فرمان می دهم، پسرم هیلامان، که در برآورده کردن همۀ سخنان من کوشا باشی، و اینکه در نگاه داری فرمان های خدا همان گونه که نوشته شده اند کوشا باشی.
۲۱ و اینک، من دربارۀ آن بیست و چهار ورقه با تو سخن خواهم گفت، که از آنها تو نگاه داری می کنی، که رازها و کارهای تاریکی، و کارهای مخفی آنها یا کارهای مخفی آن مردمی که نابود شده اند، بر این مردم پدیدار شود؛ آری، همۀ آدم کشی های آنها، و دستبرد زدن ها، و چپاول های آنها، و همۀ نابکاری و کارهای پلید آنها بر این مردم پدیدار شود؛ آری، و اینکه تو این ترجمه گرها را حفظ کنی.
۲۲ زیرا بنگر، سَروَر دید که مردمش شروع به کار در تاریکی نمودند، آری، آدم کشی های مخفی و کارهای پلید؛ بنابراین سَروَر گفت، اگر آنها توبه نکنند از روی زمین محو خواهند شد.
۲۳ و سَروَر گفت: من سنگی برای خدمتگزارم غَزلم آماده خواهم کرد، که در تاریکی با نوری بدرخشد، که من برای مردمم که به من خدمت می کنند آشکار کنم، اینکه برای آنها کارهای برادرانشان را، آری، کارهای مخفی آنها را، کارهای تاریکی، و نابکاری و کارهای پلید آنها را آشکار کنم.
۲۴ و اینک، پسرم، این ترجمه گرها آماده شدند که سخن خدا برآورده گردد، که او گفت، گفتا:
۲۵ من همۀ کارهای مخفی و کارهای پلید آنها را از تاریکی بیرون به روشنایی پیش خواهم آورد؛ و جز اینکه آنها توبه کنند من آنها را از روی زمین محو خواهم کرد؛ و من همۀ کارهای مخفی و پلید آنها را بر هر ملّتی که از این پس این سرزمین را دارا شود، پدیدار خواهم کرد.
۲۶ و اینک، پسرم، ما می بینیم که آنها توبه نکردند؛ بنابراین آنها نابود شده اند، و تا اینجا سخن خدا برآورده شده است؛ آری، کارهای پلید مخفی آنها از تاریکی بیرون آورده شده و بر ما آشکار شده است.
۲۷ و اینک، پسرم، من به تو فرمان می دهم که همۀ سوگندهایشان، و پیمان هایشان، و موافقت نامه هایشان در کارهای پلید مخفی شان را پیش خود نگاه داری؛ آری، و همۀ نشانه هایشان و شگفتی های آنها را تو از این مردم دور نگاه داری، که از آنها آگاه نشوند، مبادا ناگهان آنها نیز به تاریکی فرو افتند و نابود شوند.
۲۸ زیرا بنگر، نفرینی بر همۀ این سرزمین است، که برپایۀ قدرت خدا، نابودی بر همۀ آن کارکنان تاریکی هنگامی که آنها کاملاً در گناه رسیده شوند خواهد آمد؛ بنابراین من خواستارم که این مردم نابود نشوند.
۲۹ بنابراین تو این برنامه های مخفی سوگندهایشان و پیمان هایشان را از این مردم دور نگاه دار، و تنها نابکاری و آدم کشی ها و کارهای پلید آنها را بر آنان آشکار کن؛ و به آنها آموزش بده تا از چنین نابکاری و کارهای پلید و آدم کشی های آنها بیزار شوند؛ و به آنها همچنین آموزش بده که این مردم به دلیل نابکاری و کارهای پلید و آدم کشی هایشان نابود شدند.
۳۰ زیرا بنگر، آنها همۀ پیامبران سَروَر را که به میانشان آمدند تا بر آنها دربارۀ نابکاری هایشان اعلام کنند کشتند، و خون آن کسانی که آنها کشته بودند برای انتقام گرفتن از آنهایی که قاتلین آنان بودند بسوی سَروَر خدایشان زاری کردند؛ و بدین گونه داوری های خدا بر سر این کارکنان تاریکی و سازمان های مخفی آمد.
۳۱ آری، نفرین باد بر این سرزمین و بر کارکنان تاریکی و سازمان های مخفی برای همیشه و همیشه، حتّی تا به نابودی، مگر اینکه آنها پیش از آنکه کاملاً رسیده شوند توبه کنند.
۳۲ و اینک، پسرم، سخنانی که به تو گفته ام را به یاد داشته باش؛ آن برنامه های مخفی را به این مردم مسِپار، بلکه بیزاریِ جاویدان از گناه و نابکاری را به آنها آموزش ده.
۳۳ توبه و ایمان به سَروَر عیسی مسیح را به آنها موعظه کن؛ به آنها آموزش ده تا خودشان را فروتن کنند و بُردبار و افتاده دل باشند؛ به آنها آموزش ده، با ایمانشان به سَروَر عیسی مسیح، در برابر هر وسوسۀ اهریمن ایستادگی کنند.
۳۴ به آنها آموزش ده که هرگز از کارهای نیک به ستوه نیایند، بلکه فروتن و افتاده دل باشند؛ زیرا چنین کسانی آسایش روانشان را خواهند یافت.
۳۵ آه، به یاد داشته باش، پسرم، و در جوانی ات خِرَدمندی را یاد بگیر؛ آری، در جوانی ات نگاه داشتن فرمان های خدا را یاد بگیر.
۳۶ آری، و برای همۀ پشتیبانی خود به خدا زاری کن؛ آری، بگذار تا همۀ کارهایت برای سَروَر باشد، و به هر جایی که می روی بگذار در راه سَروَر باشد؛ آری، بگذار همۀ اندیشه هایت به سوی سَروَر باشد؛ آری، بگذار محبّت های دلت برای همیشه بر سَروَر گذاشته شوند.
۳۷ با سَروَر در همۀ کارهایت مشورت کن، و او تو را به سوی نیکی هدایت خواهد کرد؛ آری، هنگامی که تو در شب می خوابی برای سَروَر بخواب، که او در خوابت مراقب تو باشد؛ و هنگامی که تو در بامداد برمی خیزی بگذار دلت آکنده از سپاس به خدا باشد؛ و اگر تو این چیزها را انجام دهی، در روز آخر بالا بُرده خواهی شد.
۳۸ و اینک، پسرم، من اندکی دربارۀ چیزی دارم بگویم که پدرانمان آن را یک گوی، یا جهت نما می خواندند — یا پدرانمان آن را لیاحونا می خواندند، که معنی آن قطب نما است؛ و سَروَر آن را آماده کرده بود.
۳۹ و بنگر، هیچ آدمی نمی تواند به شیوه ای چنین استادانه کار کند. و بنگر، این آماده شده بود تا به پدرانمان راهی که می بایستی در بیابان سفر می کردند را نشان دهد.
۴۰ و آن برای آنها برپایۀ ایمانشان به خدا کار می کرد؛ بنابراین، اگر آنها به این ایمان داشتند که خدا می تواند وادارد تا آن عقربه ها به راهی که آنها می بایستی بروند اشاره می کرد، بنگر، این گونه می شد؛ بنابراین آنها این معجزه را داشتند، و همچنین بسیار معجزات دیگری که برای آنها، روز به روز، با قدرت خدا انجام می گرفت.
۴۱ با این وجود، از آنجایی که آن معجزات با وسیله ای کوچک انجام می شدند، کارهای شگفت انگیزی را به آنها نشان می داد. آنها تنبل بودند، و فراموش کردند تا ایمان و کوشایی خود را بکار برند و آنگاه آن کارهای شگفت انگیز بازایستادند، و آنها در مسافرتشان پیشرفت نکردند.
۴۲ بنابراین، آنها در بیابان ماندند، یا در راهی مستقیم سفر نکردند، و به سبب سرپیچی هایشان از گرسنگی و تشنگی رنج کشیدند.
۴۳ و اینک، پسرم، من می خواهم که تو بفهمی که این چیزها بدون تشبیه نیستند؛ زیرا همان گونه که پدرانمان در توجّه کردن به این قطب نما تنبلی کردند (اینک این چیزها دنیوی بودند) آنها کامروا نشدند؛ با چیزهایی که روحی هستند نیز همین گونه است.
۴۴ زیرا بنگر، آن گونه که توجّه کردن به سخن مسیح، که راه راست به خوشبختی جاویدان را به تو نشان می دهد آسان است، همان گونه برای پدران ما توجّه کردن به این قطب نما بود، که به آنها راه راست به سرزمین موعود را نشان می داد.
۴۵ و اینک من می گویم، آیا هیچ نشانه ای در این نیست؟ زیرا به همان درستی که این جهت نما، با پیروی کردن راهش، پدرانمان را به سرزمین موعود آورد، سخنان مسیح، اگر ما راهشان را پیروی کنیم، ما را فراتر از این درۀ اندوه به یک سرزمین موعود، بسی بهتر خواهد برد.
۴۶ آه پسرم، نگذار ما به سبب آسان بودن راه تنبل شویم؛ زیرا برای پدرانمان چنین شد؛ زیرا این برای آنها آماده شده بود، که اگر نگاه می کردند زنده می ماندند؛ برای ما هم چنین است. راه آماده شده است، و اگر ما نگاه کنیم برای همیشه زنده می مانیم.
۴۷ و اینک، پسرم، ببین که تو از این چیزهای مقدّس نگهداری کنی، آری، ببین که به خدا روی آوری و زندگی کنی. به نزد این مردم برو و به آنها سخن را اعلام کن، و هوشیار باش. پسرم، بدرود.

----------
/study/scriptures/bofm/alma/38
فرمان های آلما به پسرش شبلون.
دربرگیرندۀ فصل ۳۸.
فصل ۳۸
شبلون به خاطر پرهیزکاری آزار داده شد — رستگاری در مسیح است، کسی که زندگی و نور جهان است — همۀ احساسات خود را مهار کنید. نزدیک به ۷۴ پیش از میلاد.
۱ پسرم، به سخنان من گوش فرا ده، زیرا همان گونه که به هیلامان گفتم، من به تو می گویم، که تا آنجایی که تو فرمان های خدا را نگاه داری در این سرزمین کامروا خواهی شد؛ و تا آنجایی که فرمان های خدا را نگاه نداری از پیشگاه او بریده خواهی شد.
۲ و اینک، پسرم، من اطمینان دارم که، به سبب استواری و وفاداری تو به خدا، در تو شادی بزرگی خواهم داشت؛ زیرا همان گونه که در نوجوانی ات آغاز کرده ای به خدایت سَروَر روی آوری، همان گونه من امیدوارم که تو به نگاه داری فرمان هایش ادامه دهی؛ زیرا برکت یافته است کسی که تا پایان پایداری کند.
۳ من به تو می گویم، پسرم، که من، به سبب وفاداری تو و کوشایی تو، و بردباری تو و شکیبایی تو در میان مردم زُرامیان، پیشاپیش در تو شادی بزرگی داشته ام.
۴ زیرا من می دانم که تو در بند بودی؛ آری، و من همچنین می دانم که تو به خاطر آن سخن سنگسار شدی؛ و تو همۀ این چیزها را با بردباری تحمّل کردی برای اینکه سَروَر با تو بود؛ و اینک تو می دانی که سَروَر تو را رهایی داد.
۵ و اینک پسرم، شبلون، من می خواهم که تو به یاد آوری، که به اندازه ای که تو به خدا توکّل کنی به همان اندازه تو از آزمایش هایت، و دشواری هایت، و رنج هایت، رهایی داده خواهی شد، و در روز آخر بالا بُرده خواهی شد.
۶ اینک، پسرم، من نمی خواهم که تو بیندیشی که من این چیزها را از خودم می دانم، بلکه این روح خداست که در من است که این چیزها را بر من آشکار می کند؛ زیرا اگر من از خدا زاده نشده بودم این چیزها را نمی دانستم.
۷ ولی بنگر، سَروَر در رحمت عظیمش، فرشته اش را فرستاد تا بر من اعلام کند که من باید کار نابودی در میان مردمش را متوّقف کنم؛ آری، و من فرشته ای را رو در رو دیده ام، و او با من سخن گفت، وصدایش همچون تُندر بود، و تمام زمین را تکان داد.
۸ و چنین گذشت که من سه روز و سه شب در تلخ ترین درد و اندوه روان بودم؛ و هرگز، تا زمانی که نزد سَروَر عیسی مسیح برای رحمت زاری نکردم آمرزش از گناهانم را دریافت نکردم. ولی بنگر، من نزد او زاری کردم و آرامش روانم را یافتم.
۹ و اینک، پسرم، من این را برای تو گفته ام که تو خردمندی را یاد بگیری، که از من یاد بگیری که هیچ راه یا وسیلۀ دیگری نیست، مگر از راه مسیح و در مسیح، که با آن آدمی بتواند نجات یابد. بنگر، او زندگی و نور جهان است. بنگر، او سخنِ راستی و پرهیزکاری است.
۱۰ و اینک، از آنجایی که تو آموزش سخن را شروع نموده ای من می خواهم که تو به آموزش ادامه دهی؛ و من می خواهم که تو در همۀ چیزها کوشا و میانه رو باشی.
۱۱ ببین که غرق در غرور نشوی؛ آری، ببین که نه به خردمندی خود، نه به نیروی زیادت ببالی.
۱۲ دلیری بکار ببر، ولی نه بر چیره شدن؛ و همچنین ببین که تو همۀ احساسات خود را مهار کُنی، که آکنده از مِهر شوی؛ ببین که از بیهودگی پرهیز کنی.
۱۳ آن گونه که زُرامیان نیایش می کنند نیایش نکن، زیرا تو دیده ای که آنها نیایش می کنند تا آدمیان بشنوند، و برای خردمندی شان ستایش شوند.
۱۴ نگو: خدایا، من از تو سپاسگزارم که ما از برادرانمان بهتریم؛ بلکه بجای آن بگو: سَروَرا، ناشایستگی مرا ببخش، و برادرانم را در رحمت به یاد آور — آری، در همۀ زمان ها در برابر خدا به ناشایستگی خود اعتراف کن.
۱۵ و باشد که سَروَر روان تو را برکت دهد، و تو را در روز آخر به ملکوتِ خودش بپذیرد، تا در آرامش بنشینی. اینک برو، پسرم، و سخن را به این مردم آموزش ده. هوشیار باش. پسرم، بدرود.

----------
/study/scriptures/bofm/alma/39
فرمان های آلما به پسرش کوریانتون.
دربرگیرندۀ فصل های ۳۹ تا ۴۲.
فصل ۳۹
گناه جنسی پلید است — گناهانِ کوریانتون، زرامیان را از دریافت سخن باز می دارد — بازخرید مسیح، باایمانانی که پیش از آن بودند را نیز در برمی گیرد. نزدیک به ۷۴ پیش از میلاد.
۱ و اینک، پسرم، من اندکی بیشتر از چیزی که به برادر تو گفتم برای گفتن به تو دارم؛ زیرا بنگر، آیا تو استواری برادرت، وفاداری و کوشایی او در نگاه داشتن فرمان های خدا را مشاهده نکرده ای؟ بنگر، آیا او برای تو سرمشق خوبی نبوده است؟
۲ زیرا تو به آن اندازه ای که برادر تو، در میان مردم زرامیان، به سخنان من توجّه می کرد توجّه نکردی. اینک این چیزی است که من علیه تو دارم؛ تو با بالیدن به نیرویت و خردمندیت پیش رفتی.
۳ و این همۀ آن نیست، پسرم. تو آن چیزی را که برای من اندوهناک بوده است انجام دادی؛ زیرا تو خدمت را تَرک کردی، و به آن سو به سرزمین سیرون در مرزهای لامانیان، بدنبال ایزابل بدکاره رفتی.
۴ آری، او دل های بسیاری را دزدید؛ ولی این بهانه ای برای تو نبود، پسرم. تو می بایستی به خدمتی که به تو سپرده شده بود می پرداختی.
۵ آیا نمی دانی، پسرم، که این چیزها در نظر سَروَر کاری پلید هستند؛ آری، پلیدترین فراتر از همۀ گناهان، بجز ریختن خون بیگناه یا انکار روح القدس؟
۶ زیرا بنگر، اگر تو روح القدس را هنگامی که زمانی در تو جای داشته است انکار کنی، و تو می دانی که آن را انکار می کنی، بنگر، این گناهی است که نابخشودنی است؛ آری، و هر کسی که علیه نور و دانش خدا آدم کشی کند، برای او بدست آوردن بخشش آسان نیست؛ آری، من به تو می گویم، پسرم، که برای او بدست آوردن بخشش آسان نیست.
۷ و اینک، پسرم، من از خدا می خواهم که تو مجرم به یک چنین بزهکاری بزرگی نبوده باشی. اگر این برای خوبی تو نبود، من بر بزهکاری های تو پافشاری نمی کردم تا روان تو را آشفته کنم.
۸ ولی بنگر، تو نمی توانی بزهکاری هایت را از خدا پنهان کنی؛ و جز اینکه تو توبه کنی آنها در روز آخر به عنوان گواهی علیه تو خواهند ایستاد.
۹ اینک پسرم، من می خواهم که تو توبه کنی و گناهانت را تَرک کنی، و دیگر از پس هوس های چشمانت نروی، بلکه از همۀ این چیزها بگذری؛ زیرا جز اینکه تو این را انجام دهی به هیچ وجه نمی توانی ملکوتِ خدا را به ارث بری. آه، به یاد داشته باش، و بر خود گیر، و از این چیزها بگذر.
۱۰ و من به تو فرمان می دهم تا بر خود گرفته تا با برادران ارشدت در کارهایت مشورت کنی؛ زیرا بنگر، تو در جوانیِ خود هستی، و نیازمند هستی تا از سوی برادرانت پرورش داده شوی. و به مشورت آنها توجّه کن.
۱۱ به خودت روا نده تا هیچ چیز بیهوده یا بی خِرَدانه ای تو را به بیراهه کشانَد؛ اهریمن را روا نده تا دوباره دلت را از پس آن بدکاره های نابکار به بیراهه کشاند. بنگر، ای پسرم، چه نابکاری بزرگی را تو بر زُرامیان آوردی؛ زیرا هنگامی که آنها رفتار تو را دیدند به سخنان من ایمان نمی آوردند.
۱۲ و اینک روح سَروَر به من می گوید: به فرزندان خود فرمان دهید تا کار نیک انجام دهند، مبادا آنها دل های مردم بسیاری را به نابودی کِشند؛ بنابراین من به تو فرمان می دهم، پسرم، که تو با ترس از خدا از نابکاری هایت پرهیز کنی.
۱۳ اینکه تو با همۀ ذهن، توان، و نیرویت به سوی سَروَر روی آوری؛ اینکه دل های دیگران را دیگر به بیراهه نکشانی تا نابکاری کنند؛ بلکه بجای آن به سوی آنها بازگردی، و به خطاهای خود و ستمی که کرده ای اعتراف کنی.
۱۴ نه به دنبال ثروت باش نه چیزهای بیهودۀ این جهان؛ زیرا بنگر، تو نمی توانی آنها را با خود ببری.
۱۵ و اینک، پسرم، من می خواهم اندکی دربارۀ آمدن مسیح به تو بگویم. بنگر، من به تو می گویم، که این اوست که به درستی خواهد آمد تا گناهان جهان را بردارد؛ آری، او می آید تا نویدِ خوش رستگاری را به مردمش اعلام کند.
۱۶ و اینک، پسرم، این بود خدمتی که تو به آن فرا خوانده شدی، تا این نویدِ خوش را به این مردم اعلام کنی، تا ذهن هایشان را آماده کنی؛ یا بهتر اینکه رستگاری بر آنها بیاید، اینکه آنها ذهن های فرزندانشان را آماده کنند تا سخن را در زمان آمدن او بشنوند.
۱۷ و اینک من ذهنت را بر این موضوع اندکی آسوده خواهم کرد. بنگر، تو در شگفتی که چرا این چیزها می بایستی پیشاپیش چنین زود دانسته شوند. بنگر، من به تو می گویم، آیا یک فرد در این زمان در نزد خدا به همان اندازه گرانبها نیست که یک فرد در زمان آمدن او خواهد بود؟
۱۸ آیا این لازم نیست که برنامۀ بازخرید بر این مردم و همان گونه بر فرزندان آنها آشکار شود؟
۱۹ آیا در این زمان برای سَروَر به همان آسانی نیست تا فرشته اش را بفرستد تا این نویدِ خوش را همان گونه بر ما هم اعلام کند که بر فرزندان ما، یا پس از زمان آمدن او اعلام می کند؟

----------
/study/scriptures/bofm/alma/40
فصل ۴۰
مسیح رستاخیز را برای همۀ آدمیان پیش می آورد — مردگانِ پرهیزکار به فردوس و مردگانِ نابکار به تاریکیِ بیرونی می روند تا در انتظار رستاخیزشان باشند — همۀ چیزها در رستاخیز به پیکر فراخور و کامل خودشان باز آورده خواهند شد. نزدیک به ۷۴ پیش از میلاد.
۱ اینک پسرم، اندکی بیشتر هست که من می خواهم به تو بگویم؛ زیرا من درک می کنم که ذهن تو نگران رستاخیز مردگان است.
۲ بنگر، من به تو می گویم، که هیچ رستاخیزی نیست — یا، می خواهم بگویم، به بیان دیگر، اینکه این فناپذیر فناناپذیری را بر تن نمی کند، این فساد بی فسادی را بر تن نمی کند — تا پس از آمدن مسیح.
۳ بنگر، او رستاخیز مردگان را پیش می آورد. ولی بنگر، پسرم، رستاخیز هنوز نیامده است. اینک، من رازی را برای تو آشکار می کنم؛ با این وجود، رازهای بسیاری هستند که نگاه داشته شده اند، که هیچ کسی آنها را نمی داند مگر خود خدا. ولی من به تو چیزی را نشان می دهم که با کوشایی از خدا جویا شده ام که بدانم — آن دربارۀ رستاخیز است.
۴ بنگر، زمانی تعیین شده است که همه از مرگ به پیش خواهند آمد. اینک کِی این زمان می آید هیچ کسی نمی داند؛ ولی خدا زمانی که تعیین شده است را می داند.
۵ اینک، آیا آن یکبار باشد، یا بار دوّمی، یا بار سوّمی، که آدمیان از مرگ پیش آیند، این مهم نیست؛ زیرا خدا همۀ این چیزها را می داند؛ و این مرا کافی است تا بدانم که چنین است — که زمانی تعیین شده است که همه از میان مُردِگان برخواهند خاست.
۶ اینک ناگزیر باید که مدّتی مابین زمان مرگ و زمان رستاخیز باشد.
۷ و اینک من می خواهم جویا شوم از این زمان مرگ تا زمان تعیین شده برای رستاخیز چه بر سر روان آدمیان می آید؟
۸ اینک اینکه آیا بیشتر از یکبار برای آدمیان تعیین شده است تا برخیزند مهم نیست؛ زیرا همه همزمان نمی میرند، و این مهم نیست؛ برای خدا همۀ این مانند یک روز است، و زمان تنها برای آدمیان اندازه گیری می شود.
۹ بنابراین، زمانی برای آدمیان تعیین شده است که آنها از مرگ برخواهند خاست؛ و مدّتی بین زمان مرگ و رستاخیز هست. و اینک، دربارۀ این مدّت زمان، چه بر سر روان آدمیان می آید چیزی است که من با کوشایی از سَروَر جویا شده ام تا بدانم؛ و این چیزی است که من می دانم.
۱۰ و هنگامی که آن زمان بیاید هنگامی که همه برخیزند، آنگاه همه خواهند دانست که خدا همۀ زمان هایی که برای آدمی تعیین شده اند را می داند.
۱۱ اینک، دربارۀ وضعیّت روان بین مرگ و رستاخیز — بنگر، این از سوی فرشته ای بر من آشکار شده است، که روح همۀ آدمیان، همین که از این بدن فناپذیر جدا شود، آری، روح های همۀ آدمیان، چه آنها نیکو باشند یا پلید، به خانه به نزد خدایی که به آنها زندگی داد بُرده می شوند.
۱۲ و آنگاه چنین خواهد گذشت، که روح کسانی که پرهیزکارند به وضعیّت خوشبختی پذیرفته می شوند که فردوس خوانده می شود، وضعیّت آسایش، وضعیّت آرامش، جایی که آنها از همۀ دشواری ها و از همۀ نگرانی ها، و اندوهشان آسوده خواهند بود.
۱۳ و آنگاه چنین خواهد گذشت، که روح نابکاران، آری، کسانی که پلید هستند — زیرا بنگر، آنها نه بخشی از روح سَروَر را دارند نه سهمی؛ زیرا بنگر، آنها کارهای پلید را بجای نیکویی برگزیدند؛ بنابراین روح اهریمن به آنها وارد شد، و خانه هایشان را تصرّف کرد — و اینها بیرون به تاریکیِ بیرونی انداخته خواهند شد؛ آنجا گریستن و زاری کردن، و دندان بهم ساییدن خواهد بود، به خواست اهریمن به اسارت کشیده شدند، و این به سبب نابکاری خود آنهاست.
۱۴ اینک این وضعیّت روان نابکاران است، آری، در تاریکی، و در وضعیّت وحشتناک، ترسان، چشم به راه خشم آتشین غضب خدا بر آنها؛ بدین گونه آنها، تا زمان رستاخیزشان در این وضعیّت باقی می مانند، همان گونه که پرهیزکاران در فردوس هستند.
۱۵ اینک، برخی هستند که فهمیده اند که این وضعیّت خوشبختی و این وضعیّت بدبختی روان پیش از رستاخیز، یک رستاخیز نخستین بود. آری، من می پذیرم که این برخاستن روان یا روح و سپرده شدنشان به خوشبختی یا بدبختی، برپایۀ سخنانی که گفته شده اند، یک رستاخیز خوانده شود.
۱۶ و بنگر، این دوباره گفته شده است که یک رستاخیز نخستین هست، رستاخیزی برای همۀ کسانی که بوده اند، یا هستند، یا خواهند بود تا رستاخیز مسیح از مرگ.
۱۷ اینک، ما گمان نمی کنیم که این رستاخیز نخستین که از آن به این شیوه سخن گفته شده است، بتواند رستاخیز روان ها و سپرده شدنشان به خوشبختی یا بدبختی باشد. تو نمی توانی گمان کنی که منظور همین است.
۱۸ بنگر، من به تو می گویم، نه؛ بلکه معنای آن یکی شدنِ دوبارۀ روان و بدن کسانی است که از روزگار آدم تا رستاخیزِ مسیح بوده اند.
۱۹ اینک، اینکه روان و بدن کسانی که از آنها سخن گفته شده است، نابکاران و همان گونه پرهیزکاران، همه همزمان دوباره یکی خواهند شد، من نمی گویم؛ بگذار این کافی باشد، که من می گویم که آنها همه پیش می آیند؛ یا به بیان دیگر، رستاخیز آنها پیش از رستاخیز کسانی که پس از رستاخیز مسیح می میرند رخ خواهد داد.
۲۰ اینک، پسرم، من نمی گویم که رستاخیز آنها در زمان رستاخیز مسیح می آید؛ بلکه بنگر، من نظرم را می دهم، اینکه روان و بدن پرهیزکاران، در زمان رستاخیز مسیح و صعودش به بهشت دوباره یکی می شوند.
۲۱ ولی اینکه این در زمان رستاخیز او است، یا پس از آن، من نمی گویم، ولی همین اندازه می گویم، که مدّتی بین مرگ و رستاخیز بدن هست، و وضعیّت روان در خوشبختی یا بدبختی تا زمانی که از سوی خدا تعیین شده است که مردگان پیش خواهند آمد، و دوباره یکی خواهند شد، هم روان و هم بدن، و آورده می شوند تا در برابر خدا بایستند، و برپایۀ کارهایشان داوری شوند.
۲۲ آری، این بازآوری آن چیزهایی را پیش می آورد که از دهان پیامبران گفته شده است.
۲۳ روان به بدن بازآورده می شود، و بدن به روان؛ آری، و هر عضو و مفصلی به بدن خودش بازآورده خواهد شد؛ آری، حتّی یک موی سر گُم نخواهد شد؛ بلکه همۀ چیزها به پیکر فراخور و کامل خودشان بازآورده خواهند شد.
۲۴ و اینک، پسرم، این بازآوردنی است که از دهان پیامبران گفته شده است —
۲۵ و آنگاه پرهیزکاران در ملکوتِ خدا خواهند درخشید.
۲۶ ولی بنگر، یک مرگ وحشتناک بر سر نابکاران می آید؛ زیرا آنها نسبت به چیزهای در ارتباط با چیزهای پرهیزکاری می میرند؛ زیرا آنها ناپاک هستند، و هیچ ناپاکی نمی تواند ملکوتِ خدا را به ارث بَرد؛ بلکه آنها بیرون انداخته می شوند، و سپرده می شوند تا از میوۀ زحمت هایشان و کارهایشان که پلید بوده اند میل کنند؛ و آنها ته نشین های یک جام تلخ را می نوشند.

----------
/study/scriptures/bofm/alma/41
فصل ۴۱
در رستاخیز، آدمیان به یک وضعیّت بی پایان خوشبختی یا بدبختی پیش می آیند — نابکاری هرگز خوشبختی نبود — آدمیانِ نفسانی در جهان بدون خدا هستند — هر انسانی دوباره در بازآوری، صفات و ویژگی هایی که در زندگی فناپذیری بدست آورده است را دریافت می کند. نزدیک به ۷۴ پیش از میلاد.
۱ و اینک، پسرم، من دربارۀ بازآوریی که از آن سخن گفته شده است اندکی دارم بگویم؛ زیرا بنگر، نوشته های مقدّس را برخی پیچانده اند، و به سبب این چیز بسیار گمراه شده اند. و من درک می کنم که ذهن تو نیز دربارۀ این چیز نگران بوده است. ولی بنگر، من آن را برای تو توضیح خواهم داد.
۲ من به تو می گویم، پسرم، که برنامۀ بازآوری شرط لازم دادگری خدا است؛ زیرا این شرط لازم است که همۀ چیزها به نظم فراخور خودشان دوباره برپا شوند. بنگر، برپایۀ قدرت و رستاخیز مسیح، اینکه روان آدمی به بدنش بازگردد، و اینکه هر بخش بدن به خودش بازگردد شرط لازم و دادگرانه است.
۳ و این شرط لازم دادگری خدا است که آدمیان برپایۀ کارهایشان داوری شوند؛ و اگر کارهایشان در این زندگی نیکو بود، و خواسته های دل هایشان نیکو بود، اینکه آنها، در روز آخر، نیز به آنچه که نیکوست بازآورده می شوند.
۴ و اگر کارهایشان پلید باشد پلیدی آنها به آنان بازآورده خواهد شد. بنابراین، همۀ چیزها به نظم فراخور خودشان بازآورده خواهند شد، هر چیزی به پیکر طبیعی خودش — فناپذیری به فناناپذیری برخاسته می شود، فساد به بی فسادی — یا به خوشبختی بی پایان برخاسته می شود تا ملکوتِ خدا را به ارث بَرد، یا به بدبختی بی پایان تا پادشاهی اهریمن را به ارث بَرد، یکی به این سو، دیگری به آن سو —
۵ یکی برپایۀ خواسته هایش برای خوشبختی به خوشبختی برخاسته می شود، یا برپایۀ خواسته هایش برای نیکویی به نیکویی؛ و دیگری برپایۀ خواسته هایش برای پلیدی به پلیدی؛ زیرا از آنجایی که او خواستار بوده است تا تمام روز کار پلید کند هنگامی که شب می شود او همان را برای پاداش پلیدی خواهد داشت.
۶ و در سوی دیگر هم همین است. اگر او از گناهانش توبه کرده باشد، و تا پایان روزگارش خواستار پرهیزکاری بوده باشد، به او هم پرهیزکاری همین گونه پاداش داده خواهد شد.
۷ اینها آنهایی هستند که از سوی سَروَر بازخرید شده اند؛ آری، اینها آنهایی هستند که بیرون آورده می شوند، که از آن شبِ تاریکِ بی پایان رهایی داده شوند؛ و بدین گونه آنها می ایستند یا فرو می افتند؛ زیرا بنگر، اینکه کار نیک یا پلید کنند، آنها داوران خودشان هستند.
۸ اینک، حُکم های خدا دگرگون ناپذیرند؛ بنابراین، این راه آماده شده است که هر کسی که خواهان باشد بتواند در آن گام بردارد و نجات یابد.
۹ و اینک بنگر، پسرم، با سرپیچی از آن نکات اصول، که تو تاکنون با پرداختن به گناه، خود را به خطر انداخته ای، بار دیگر خود را علیه خدایت به خطر نیانداز.
۱۰ گمان مبَر، برای اینکه دربارۀ بازآوری گفته شده است که تو از گناه به خوشبختی بازآورده خواهی شد. بنگر، من به تو می گویم، نابکاری هرگز خوشبختی نبوده است.
۱۱ و اینک، پسرم، همۀ آدمیانی که در یک وضعیّت طبیعی هستند، یا من می گویم، در یک وضعیّت نفسانی، در زردآبِ تلخ و در بندهای نابکاری هستند؛ آنها در این جهان بدون خدا هستند، و برخلاف طبیعت خدا رفته اند؛ بنابراین، آنها در یک وضعیّت برخلاف طبیعت خوشبختی هستند.
۱۲ و اینک بنگر، آیا معنای واژۀ بازآوری، برداشتن چیزی از وضعیّت طبیعی و گذاشتن آن در یک وضعیّت غیرطبیعی، یا گذاشتن آن در وضعیّتی مخالف طبیعتش است؟
۱۳ آه، پسرم، این چنین نیست؛ بلکه معنای واژۀ بازآوری، برگرداندن پلیدی برای پلیدی، یا نفسانی برای نفسانی، یا اهریمنی برای اهریمنی است — نیکویی برای آنچه که نیکوست؛ پرهیزکاری برای آنچه پرهیزکاری است؛ دادگری برای آنچه دادگری است؛ مهربانی برای آنچه مهربانی است.
۱۴ بنابراین، پسرم، ببین که تو با برادرانت مهربان باشی؛ با دادگری رفتار کن، با پرهیزکاری داوری کن، و پیوسته کار نیکو کن؛ و اگر تو همۀ این کارها را انجام دهی آنگاه پاداش خود را دریافت خواهی کرد؛ آری، رحمت دوباره بر تو بازآورده شده خواهد شد؛ دادگری دوباره بر تو بازآورده خواهد شد؛ داوری پرهیزکارانه دوباره بر تو بازآورده خواهد شد؛ و نیکویی به تو پاداش داده خواهد شد.
۱۵ زیرا آنچه که می فرستی دوباره به تو بازخواهد گشت، و بازآورده خواهد شد؛ بنابراین، واژۀ بازآوری، گناهکار را کامل تر محکوم می کند، و او را به هیچ وجه بیگناه نمی شناسد.

----------
/study/scriptures/bofm/alma/42
فصل ۴۲
فناپذیری، یک زمان آزمایش است تا آدمی را به توبه و خدمت به خدا قادر سازد — فرو افتادن، مرگ جسمی و روحی را بر همۀ بشریّت آورد — بازخرید از راه توبه می آید — خدا خودش برای گناهان جهان کفّاره می دهد — رحمت برای کسانی است که توبه می کنند — دیگران همه مطیع دادگری خدا هستند — رحمت به سبب کفّاره می آید — تنها توبه کاران راستین نجات می یابند. نزدیک به ۷۴ پیش از میلاد.
۱ و اینک، پسرم، من درک می کنم که چیز بیشتری هست که ذهنت را نگران می کند، که نمی توانی بفهمی — که دربارۀ دادگری خدا در مجازات گناهکار است؛ زیرا تو تلاش می کنی گمان کنی که این بی عدالتی است که گناهکار به وضعیّت بدبختی سپرده شود.
۲ اینک بنگر، پسرم، من این چیز را برای تو توضیح خواهم داد. زیرا بنگر، پس از اینکه سَروَر خدا پدر و مادر نخستین ما را از باغ عدن بیرون فرستاد، تا زمین، جایی که از آن گرفته شده بودند، را کِشت کنند — آری، او آدمی را بیرون کشید، و در کرانۀ شرقی باغ عدن، فرشتگانِ نگهبانی با یک شمشیر آتشین که به هر سو گردش می کرد قرار داد، تا از درخت زندگی نگاه داری کنند.
۳ اینک، ما می بینیم که آدمی، نیکی و پلیدی را شناخته همانند خدا شده بود؛ و اینکه مبادا او دستش را دراز کند، و از میوۀ درخت زندگی نیز بچیند و بخورد و برای همیشه زندگی کند، سَروَر خدا فرشتگانِ نگهبانی با شمشیر آتشین قرار داد که او از آن میوه میل نکند —
۴ و بدین گونه ما می بینیم، که زمانی به آدمی داده شد تا توبه کند، آری، یک زمان آزمایشی، زمانی تا توبه کند و به خدا خدمت کند.
۵ زیرا بنگر، اگر آدم بی درنگ دستش را دراز می کرد، و از میوۀ درخت زندگی میل می کرد، برپایۀ سخن خدا، او هیچ زمانی برای توبه نداشته، برای همیشه زندگی می کرد؛ آری، و سخن خدا نیز بی اعتبار می گشت، و برنامۀ بزرگ رستگاری نافرجام می ماند.
۶ ولی بنگر، بر آدمی تعیین شد تا بمیرد — بنابراین، همان گونه که آنها از درخت زندگی بریده شدند از روی زمین هم می بایستی بریده می شدند — و آدمی برای همیشه گمراه شد، آری، آنها آدمیانِ فروافتاده شدند.
۷ و اینک، تو می بینی که با این کار پدر و مادر نخستین ما هم جسمی و هم روحی از پیشگاه سَروَر بریده شدند؛ و بدین گونه ما می بینیم آنها مطیع شدند تا از خواست خودشان پیروی کنند.
۸ اینک بنگر، مناسب نبود که آدمی از این مرگ جسمی رهایی یابد، زیرا آن برنامۀ بزرگ خوشبختی را نابود می کرد.
۹ بنابراین، چون روان هرگز نمی میرد، و آن فروافتادن، یک مرگ روحی و نیز یک مرگ جسمی بر سر همۀ بشریّت آورد، آن اینست که، آنها از پیشگاه سَروَر بریده شدند، مناسب بود که بشریّت از مرگ روحی رهایی یابد.
۱۰ بنابراین، از آنجایی که از نظر طبیعی آنها نفسانی، شهوانی و اهریمنی شده بودند، این وضعیّت آزمایشی برای آنها وضعیّتی شد تا آماده شوند؛ این یک وضعیّت آمااده شدن شد.
۱۱ و اینک به یاد داشته باش، پسرم، اگر برای برنامۀ بازخرید نبود، (آن را کنار گذاشته) همین که آنها می مردند، از پیشگاه سَروَر بریده شده، روانشان بدبخت می شد.
۱۲ و اینک، وسیله ای نبود تا آدمیان را از وضعیّت فروافتاده، که آدمی به سبب نافرمانی خودش بر سر خود آورده بود، رهایی دهد.
۱۳ بنابراین، برپایۀ دادگری، برنامۀ بازخرید نمی توانست پیش آورده شود، مگر به شرط توبۀ آدمیان در این وضعیّت آزمایشی، آری، این وضعیّت آماده شدن؛ زیرا جز این شرایط، رحمت نمی توانست اثر کند، مگر اینکه کار دادگری را نابود می کرد. اینک کار دادگری نمی توانست نابود شود؛ اگر چنین می بود، خدا از خدا بودن باز می ایستاد.
۱۴ و بدین گونه ما می بینیم که همۀ بشریّت فروافتادند، و آنها به چنگ دادگری افتادند؛ آری، دادگری خدا، که آنها را برای همیشه واگذار می کرد تا از پیشگاهش بریده شوند.
۱۵ و اینک، برنامۀ رحمت نمی توانست پیش آورده شود جز اینکه یک کفّاره داده شود؛ بنابراین خدا خودش برای گناهان جهان کفّاره می دهد، تا برنامۀ رحمت را پیش آورد، تا درخواست های دادگری را برآورده کند، که خدا خدایی کامل، خدایی دادگر، و نیز خدایی مهربان باشد.
۱۶ اینک، توبه نمی توانست بر آدمی بیاید جز اینکه مجازاتی می بود، که آن نیز جاویدان می بود مانند زنده بودنِ روان، مخالف برنامۀ خوشبختی که به همراه داشت، که آن نیز جاویدان می بود مانند زنده بودن روان.
۱۷ اینک، چگونه یک انسان می توانست توبه کند جز اینکه گناه کند؟ چگونه او می توانست گناه کند اگر هیچ قانونی نبود؟ چگونه می توانست قانونی باشد اگر مجازاتی نبود؟
۱۸ اینک، مجازاتی به همراه آن بود، و قانونی دادگرانه داده شده بود که پشیمانی وجدان را بر آدمی پیش می آورد.
۱۹ اینک، اگر هیچ قانونی داده نمی شد — اگر انسانی آدمی را می کشت او می بایستی می مُرد — آیا او می ترسید بمیرد اگر آدم کشی کند؟
۲۰ و همچنین، اگر هیچ قانونی علیه گناه داده نمی شد آدمیان از گناه کردن نمی ترسیدند.
۲۱ و اگر هیچ قانونی داده نمی شد، اگر آدمیان گناه می کردند، دادگری یا رحمت چه می توانستند بکنند، زیرا آنها ادعایی بر این آفریده نمی داشتند؟
۲۲ ولی قانونی داده شده است، و مجازاتی به همراه آن است، و توبه ای عطا شده است؛ توبه ای که رحمت را ادعا می کند؛ وگرنه دادگری، این آفریده را ادعا می کند و قانون را اجرا می کند، و قانون مجازات را وارد می کند؛ اگر چنین نبود، کارهای دادگری نابود می شدند، و خدا از خدا بودن باز می ایستاد.
۲۳ ولی خدا از خدا بودن باز نمی ایستد، و رحمت، توبه کاران را ادعا می کند، و رحمت به سبب کفّاره می آید؛ و کفّاره رستاخیزِ مردگان را پیش می آورد؛ و رستاخیز مردگان آدمیان را به پیشگاه خدا باز می آورد؛ و بدین گونه آنها به پیشگاه او بازآورده می شوند تا برپایۀ کارهایشان، برپایۀ قانون و دادگری داوری شوند.
۲۴ زیرا بنگر، دادگری همۀ درخواست هایش را بکار می بَرد، و رحمت نیز همۀ آنچه از آن او است را ادعا می کند؛ و بدین گونه، هیچ کسی جز توبه کاران راستین نجات نمی یابد.
۲۵ چه، آیا گمان می کنی که رحمت می تواند دادگری را برُباید؟ من به تو می گویم، نه؛ نه حتّی یک ذرّه. اگر چنین باشد، خدا از خدا بودن باز می ایستد.
۲۶ و بدین گونه خدا هدف های بزرگ و جاویدان خود را که از بنیاد جهان آماده شده اند را پیش می آورد. و بدین گونه رستگاری و بازخرید آدمیان، و نیز نابودی و بدبختی آنها رخ می دهد.
۲۷ بنابراین، آه پسرم، هر کسی که بخواهد بیاید می تواند بیاید و از آب های زندگی به رایگان میل کند؛ و هر کسی که نخواهد بیاید وادار نمی شود تا بیاید؛ ولی در روز آخر آن برپایۀ کردارهایش بر او بازآورده خواهد شد.
۲۸ اگر او خواستار شده است تا کار پلید کند، و در روزگارش توبه نکرده است، بنگر، برپایۀ بازآوری خدا، پلیدی بر او انجام خواهد شد.
۲۹ و اینک، پسرم، من خواستارم که تو دیگر نگذاری این چیزها تو را آزار دهند، و بگذار تنها گناهانت تو را آزار دهند، با آن آزاری که تو را پایین به توبه آورد.
۳۰ آه پسرم، من خواستارم که تو دیگر دادگری خدا را انکار نکنی. تلاش نکن به سبب گناهانت، با انکار کردن دادگری خدا، برای خودت کوچکترین بهانه ای بیاوری؛ بلکه بگذار تا دادگری خدا و رحمت و شکیبایی اش در دلت کاملاً جای گیرد؛ و بگذار تو را در فروتنی پایین به خاک آورد.
۳۱ و اینک، آه پسرم، تو از سوی خدا فرا خوانده شده ای تا سخن را بر این مردم موعظه کنی. و اینک، پسرم، راهی شو، سخن را با راستی و هوشیاری اعلام کن، باشد که تو روان ها را به توبه آوری، که برنامۀ عظیم رحمت بتواند آنها را ادعا کند. و باشد که خدا حتّی برپایۀ سخنان من به تو عطا کند. آمین.

----------
/study/scriptures/bofm/alma/43
فصل ۴۳
آلما و پسرانش سخن را موعظه می کنند — زُرامیان و دیگر ناسازگارانِ نیفایی لامانی می شوند — لامانیان به جنگ علیه نیفایان می آیند — مورونی نیفایان را با سلاح دفاعی مسلّح می کند — سَروَر به آلما رزم آرایی لامانیان را آشکار می کند — نیفایان از خانه ها، آزادی ها، خانواده ها، و دین خود دفاع می کنند — لشکریان مورونی و لیحای لامانیان را محاصره می کنند. نزدیک به ۷۴ پیش از میلاد.
۱ و اینک چنین گذشت که پسران آلما به میان مردم پیش رفتند تا سخن را بر آنها اعلام کنند. و آلما نیز، خودش نتوانست آسوده بماند و او نیز پیش رفت.
۲ اینک ما دیگر دربارۀ موعظۀ آنها نخواهیم گفت، جز اینکه آنها سخن و راستی را برپایۀ روح نبوّت و وحی، موعظه می کردند؛ و آنها از پس نظام مقدّس خدا که با آن فرا خوانده شده بودند موعظه می کردند.
۳ و اینک من به سرگذشت جنگ های بین نیفایان و لامانیان، در هجدهمین سال فرمانروایی داوران، باز می گردم.
۴ زیرا بنگر، چنین گذشت که زُرامیان لامانی شدند؛ از این رو در آغاز هجدهمین سال مردم نیفای دیدند که لامانیان بر آنها می آیند؛ بنابراین آنها برای جنگ آماده شدند؛ آری، آنها لشکریان خود را در سرزمین یرشون گرد هم آوردند.
۵ و چنین گذشت که لامانیان با هزاران تن آمدند؛ و به سرزمین آنطیونم، که سرزمین زُرامیان بود آمدند؛ و مردی بنام زراحمنا رهبر آنان بود.
۶ و اینک، چون عمالقیان به خودی خود، سرشت نابکاری و آدم کشی بیشتری از لامانیان داشتند، از این رو، زراحمنا سرفرماندهانی بر لامانیان تعیین کرد، و آنها همه عمالقیانی و زُرامی بودند.
۷ اینک این را او انجام داد که بیزاری آنها نسبت به نیفایان را حفظ کند که بتواند آنها را برای به پایان رساندن طرح هایش به اطاعت خود درآورد.
۸ زیرا بنگر، طرح های او برانگیختن لامانیان به خشم علیه نیفایان بود؛ این را او انجام داد که بتواند با زور قدرت بر آنها بدست آورد، و همچنین بتواند با آوردن نیفایان به بندگی قدرت زیادی بر آنها داشته باشد.
۹ و اینک طرح نیفایان این بود که از سرزمین هایشان، و خانه هایشان، وهمسرانشان، و فرزندانشان پشتیبانی کنند، که آنها را از دست دشمنانشان حفظ کنند؛ و نیز اینکه آنها بتوانند حقوق و امتیازات خود را حفظ کنند، آری، و همچنین آزادی خود را، که بتوانند برپایۀ خواسته هایشان خدا را پرستش کنند.
۱۰ زیرا آنها می دانستند که اگر بدست لامانیان بیفتند، اینکه لامانیان هر کسی که خدا را در روح و راستی، خدای راستین و زنده را پرستش کند، نابود می کنند.
۱۱ آری، و آنها از بیزاریِ شدید لامانیان از برادرانشان که مردم انطی-نیفای-لیحای بودند، که مردم عمون خوانده می شدند، آگاه بودند — و آنها سلاح برنمی داشتند، آری، آنها به پیمانی وارد شده بودند و نمی خواستند آن را بِشکنند — بنابراین، اگر آنها بدست لامانیان می افتادند نابود می شدند.
۱۲ و نیفایان روا نمی داشتند که آنها نابود شوند؛ بنابراین سرزمین هایی را به عنوان میراثشان به آنها دادند.
۱۳ و مردم عمون بخش بزرگی از دارایی خود را به نیفایان دادند تا لشکریان آنها را پشتیبانی کنند؛ و بدین گونه نیفایان وادار شدند، به تنهایی علیه لامانیان، که ترکیبی از لامان و لموئیل، و پسران اسماعیل، و همۀ کسانی که از نیفایان جدا شده بودند، که عمالقیان و زُرامیان، و نوادگان کشیشان نوح بودند، ایستادگی کنند.
۱۴ اینک آن نوادگان در تعداد، کمابیش به اندازۀ نیفایان بودند؛ و بدین گونه نیفایان ناگزیر شدند تا با برادرانشان، حتّی تا خونریزی درگیر شوند.
۱۵ و چنین گذشت چون لشکریان لامانیان در سرزمین آنطیونم گرد هم آمده بودند، بنگر، لشکریان نیفایان آماده شدند تا در سرزمین یرشون با آنها روبرو شوند.
۱۶ اینک، رهبر نیفایان، یا مردی که تعیین شده بود تا سرفرماندۀ نیفایان باشد — اینک سرفرمانده، فرماندهیِ همۀ لشکریان نیفایان را بدست گرفت — و نام او مورونی بود؛
۱۷ و مورونی همۀ فرماندهی و فرمانروایی جنگ های آنها را بدست گرفت. و او تنها بیست و پنج ساله بود هنگامی که به سرفرماندهی لشکریان نیفایان تعیین شد.
۱۸ و چنین گذشت که او در مرزهای یرشون به لامانیان برخورد، و مردمش با شمشیر و با دِشنه، و با همه گونه سلاح های جنگی مسلّح بودند.
۱۹ و هنگامی که لشکریان لامانیان، مردم نیفای یا مورونی را دیدند که مردمش را با جوشن ها، و با بازوبندها، آری، و نیز با سپرهایی برای دفاع از سرهایشان آماده کرده بود، و آنها همچنین پوشش ضخیم بر تن داشتند —
۲۰ اینک لشکر زراحمنا با چنین چیزهایی آماده نبودند؛ آنها تنها شمشیرهایشان و دِشنه هایشان، تیر و کمان هایشان، سنگ و قلاب سنگ هایشان را داشتند؛ و جز پوستی که به دور کمرشان بسته بودند، برهنه بودند؛ آری، جز زُرامیان و عمالقیان، همه برهنه بودند.
۲۱ ولی آنها نه با جوشن، نه با سپر مسلّح بودند — بنابراین، با وجودی که تعداد آنها از نیفایان بسیار بیشتر بود، از لشکریان نیفایان به سبب زره هایشان بی اندازه ترسیدند.
۲۲ بنگر، اینک چنین گذشت که آنها جرأت نکردند در مرزهای یرشون علیه نیفایان برآیند؛ بنابراین از سرزمین آنطیونم راهی بیابان شدند، و در دور و بر بیابان، دورتر در کنار سرچشمۀ رود صیدون، سفر کردند که بتوانند به سرزمین مانتی بروند و آن سرزمین را تصرّف کنند؛ زیرا آنها گمان نمی کردند که لشکریان مورونی بدانند آنها به کجا رفته اند.
۲۳ ولی چنین گذشت، همین که آنها راهی بیابان شدند، مورونی جاسوسانی به بیابان فرستاد تا اردوی آنها را دیده بانی کنند؛ و مورونی نیز، از نبوّت های آلما آگاه بوده، مردان ویژه ای را به نزد او فرستاد، از او خواستار شده که وی از سَروَر جویا شود لشکریان نیفایان به کجا می بایستی بروند تا علیه لامانیان از خود دفاع کنند.
۲۴ و چنین گذشت که سخن سَروَر بر آلما آمد، و آلما پیام رسانان مورونی را آگاه کرد، که لشکریان لامانیان دور و بر بیابان پیشروی می کنند، که به سرزمین مانتی برسند، که آغاز به تاخت و تاز بر بخش ضعیف تر مردم کنند. و آن پیام رسانان رفتند و پیام را به مورونی رساندند.
۲۵ اینک مورونی، بخشی از لشکرش را در سرزمین یرشون باقی گذاشته، مبادا به هیچ وسیله ای بخشی از لامانیان به آن سرزمین بیایند و شهر را تصرّف کنند، بخش باقیماندۀ لشکرش را برداشت و به سوی سرزمین مانتی پیشروی کرد.
۲۶ و او واداشت که همۀ مردم در آن گوشۀ سرزمین گرد هم آیند تا علیه لامانیان نبرد کنند، تا از سرزمین هایشان و کشورشان، حقوقشان و آزادی هایشان دفاع کنند؛ بنابراین آنها برای زمان آمدن لامانیان آماده شدند.
۲۷ و چنین گذشت که مورونی واداشت که لشکرش در وادی که نزدیک کنارۀ رود صیدون، که در غرب رودخانۀ صیدون در بیابان بود، پنهان شوند.
۲۸ و مورونی جاسوسانی در دور و بر گذاشت که بداند اردوی لامانیان چه زمانی می آید.
۲۹ و اینک، چون مورونی از نیّت لامانیان آگاه بود، که نیّت آنها این بود تا برادرانشان را نابود کنند، یا آنها را مطیع کنند و آنها را به بندگی آورند که بتوانند یک پادشاهی بر همۀ سرزمین برای خود برپا کنند؛
۳۰ و او همچنین آگاه بوده که تنها خواستۀ نیفایان این بود تا سرزمین هایشان، و آزادیشان، و کلیسایشان را حفظ کنند، بنابراین او اندیشید گناه نیست که با تَرفَند جنگی از آنها دفاع کند؛ بنابراین، از جاسوسانش دریافت که لامانیان چه راهی را درپیش گرفته اند.
۳۱ بنابراین، او لشکر خود را از هم جدا کرد و بخشی را به آن وادی آورد، و آنها را در شرق، و در جنوب تپّۀ ریفله پنهان کرد؛
۳۲ و بقیّه را او در غرب وادی، در غرب رود صیدون، و به همین گونه پایین تا مرزهای سرزمین مانتی، پنهان کرد.
۳۳ و بدین گونه لشکرش را برپایۀ خواسته اش قرار داده، او آمادۀ برخورد با آنها شد.
۳۴ و چنین گذشت که لامانیان از سوی شمال تپّه، از جایی که بخشی از لشکر مورونی پنهان شده بودند بالا آمدند.
۳۵ و همین که لامانیان از تپّۀ ریفله گذشتند، و به وادی رسیدند، و شروع به گذشتن از رود صیدون نمودند، لشکری که در جنوب تپّه پنهان شده بود، که با مردی بنام لیحای رهبری می شد، و او لشکرش را به پیش رهبری کرد و از طرف شرق، لامانیان را از پشت سرشان محاصره کرد.
۳۶ و چنین گذشت که لامانیان، هنگامی که نیفایان را دیدند از پشت سرشان بر آنها آمده، برگشتند و شروع به درگیری با لشکر لیحای نمودند.
۳۷ و کُشتار در هر دو طرف آغاز شد، ولی در بخش لامانیان هراسناک تر بود، زیرا برهنگی آنها با ضربه های سنگین نیفایان با شمشیرهایشان و دِشنه هایشان روبرو شد، که کمابیش با هر ضربه ای مرگ را می آوردند.
۳۸ در حالیکه از سوی دیگر، گاه گاهی مردی در میان نیفایان با شمشیرهایشان و خون ریزی می افتاد، آنها بیشترِ بخش های حیاتی بدنشان سپردار شده، یا بیشترِ بخش های حیاتی بدنشان از ضربه های لامانیان، با جوشن هایشان، و بازوبندهایشان، و کلاهخُود هایشان سپردار شده؛ بدین گونه نیفایان در میان لامانیان به کشتار ادامه دادند.
۳۹ و چنین گذشت که لامانیان، به سبب نابودی بزرگ در میانشان، وحشت زده شده، تا اینکه حتّی شروع به گریختن به سوی رود صیدون نمودند.
۴۰ و آنها از سوی لیحای و مردانش دنبال شدند؛ و آنها از سوی لیحای به سوی آب های صیدون رانده شدند، و از آب های صیدون گذشتند. و لیحای لشکریانش را در کنارۀ رود صیدون نگه داشت که آنها نگذرند.
۴۱ و چنین گذشت که مورونی و لشکرش با لامانیان در آن وادی، در آن سوی رود صیدون، برخورد کردند، و شروع به فرود آمدن بر آنها و کشتن آنها نمودند.
۴۲ و لامانیان دوباره از برابر آنها، به سوی سرزمین مانتی گریختند؛ و دوباره با لشکریان مورونی برخورد کردند.
۴۳ اینک این بار لامانیان بی اندازه جنگیدند؛ آری، هرگز لامانیان شناخته نشده بودند که با چنین نیرو و شهامت بیش از اندازه ای جنگیده باشند، نه، نه حتّی از آغاز.
۴۴ و آنها از سوی زُرامیان و عمالقیان برانگیخته می شدند، کسانی که سرفرماندهان و رهبران آنها بودند، و از سوی زراحمنا، کسی که سرفرماندۀ آنها بود، یا سرفرمانده و فرماندۀ آنها؛ آری، آنها مانند اژدها می جنگیدند، و بسیاری از نیفایان بدست آنها کشته شدند، آری، زیرا بسیاری از کلاه خُودهای آنان را دو نیم کردند، و جوشن های بسیاری از آنها را شکافتند، و بازوان بسیاری از آنها را زدند؛ و بدین گونه لامانیان در خشم شدیدشان ضربه می زدند.
۴۵ با این وجود، نیفایان با آرمان بهتری برانگیخته شده بودند، زیرا آنها نه برای پادشاهی نه برای قدرت می جنگیدند بلکه آنها برای خانه هایشان، آزادی هایشان، همسرانشان و فرزندانشان، و همه چیزشان، آری، برای مراسم پرستش و کلیسایشان می جنگیدند.
۴۶ و آنها کاری را انجام می دادند که احساس می کردند وظیفه ای است که به خدایشان مدیون هستند؛ زیرا سَروَر به آنها و همچنین به پدرانشان، گفته بود، اینکه: تا جایی که شما نه مجرم به گناه نخست نه به گناه دوّم باشید، بر خودتان روا ندارید تا بدست دشمنانتان کشته شوید.
۴۷ و دوباره، سَروَر گفته است که: از خانوادۀ خود حتّی تا خونریزی دفاع کنید. بنابراین به این سبب نیفایان با لامانیان درگیر بودند، تا از خودشان و خانواده هایشان، و سرزمین هایشان، کشورشان، و حقوقشان و دینشان دفاع کنند.
۴۸ و چنین گذشت که هنگامی که مردان مورونی شدّت و خشم لامانیان را دیدند، در آستانۀ کنار کشیدن و گریختن از آنها بودند. و مورونی نیّت آنها را درک کرده، پیام فرستاد و با این اندیشه — آری، اندیشۀ زمین هایشان، آزادیشان، آری، آزاد بودنشان از بندگی، دل های آنها را برانگیخت.
۴۹ و چنین گذشت که آنها به سوی لامانیان برگشتند، و یکصدا بر سَروَر خدایشان، برای آزادیشان و آزاد بودنشان از بندگی خود فریاد برآوردند.
۵۰ و آنها با قدرت شروع به ایستادن علیه لامانیان نمودند؛ و در همان ساعتی که آنها برای آزاد بودنشان نزد سَروَر گریستند، لامانیان شروع به گریختن از برابر آنها نمودند؛ و آنها حتّی تا آبهای صیدون گریختند.
۵۱ اینک، لامانیان در تعداد بیشتر بودند، آری، با بیشتر از دو برابر تعداد نیفایان؛ با این وجود، آنها به اندازه ای رانده شدند که در یک دسته در آن وادی، در کنارۀ رود صیدون گرد هم آمدند.
۵۲ بنابراین لشکریان مورونی آنها را محاصره کردند، آری، یعنی در دو طرف آن رود، زیرا بنگر، در شرق، مردان لیحای بودند.
۵۳ بنابراین هنگامی که زراحمنا مردان لیحای را در شرق رود صیدون، و لشکریان مورونی را در غرب رود صیدون دید، که از سوی نیفایان محاصره شده بودند وحشت زده شد.
۵۴ اینک مورونی، هنگامی که وحشت آنها را دید، به مردانش فرمان داد که از ریختن خون آنها باز ایستند.

----------
/study/scriptures/bofm/alma/44
فصل ۴۴
مورونی به لامانیان فرمان می دهد تا پیمان صلح ببندند وگرنه نابود می شوند — زراحمنا پیشنهاد را رد می کند و نبرد سرمی گیرد — لشکریان مورونی لامانیان را شکست می دهند. نزدیک به ۷۴–۷۳ پیش از میلاد.
۱ و چنین گذشت که آنها ایستادند و از روبروی آنان یک گام به عقب برگشتند. و مورونی به زراحمنا گفت: بنگر، زراحمنا، که ما خواستار این نیستیم تا مردانی خون ریز باشیم. شما می دانید که در دست ما هستید، با این حال ما خواستار کشتن شما نیستیم.
۲ بنگر، ما نه بیرون آمده ایم تا علیه شما نبرد کنیم که برای قدرت، خون شما را بریزیم، نه خواستاریم تا یوغ بندگی بر هیچ کسی آوریم. ولی این تنها دلیلی است که شما برای آن علیه ما برآمده اید؛ آری، و شما به سبب دینِ ما بر ما خشمگین هستید.
۳ ولی اینک، تو می بینی که سَروَر با ما است؛ و تو می نگری که او شما را بدست ما تحویل داده است. و اینک من می خواهم که تو بفهمی که این به خاطر دین ما و ایمان ما به مسیح برای ما انجام شده است. و اینک تو می بینی که نمی توانی این ایمان ما را نابود کنی.
۴ اینک تو می بینی که این ایمان راستین به خداست؛ آری، تو می بینی که تا زمانی که ما به او و به ایمانمان و دینمان وفادار باشیم، خدا ما را پشتیبانی و نگاه داری و حفظ خواهد کرد؛ و هرگز سَروَر روا نخواهد داشت که ما نابود شویم مگر اینکه به سرپیچی افتیم و ایمانمان را انکار کنیم.
۵ و اینک، زراحمنا، بنام آن خدای قدرتمند والا، که بازوان ما را نیرومند کرده است که قدرت بر شما را بدست آورده ایم، با ایمانمان، با دینمان و با مراسم پرستشمان و با کلیسایمان و با پشتیبانی مقدّسی که ما مدیون همسران و فرزندانمان هستیم، با آزادی که ما را به سرزمینمان و کشورمان پیوند می دهد، من به تو فرمان می دهم؛ آری، و همچنین با نگه داشتن سخن مقدّس خدا، که همۀ خوشبختی خود را به آن مدیون هستیم؛ و با همۀ آنچه که برای ما عزیزترین است —
۶ آری، و این همۀ آن نیست؛ من با همۀ خواسته هایی که شما برای زندگی دارید به تو فرمان می دهم، که سلاح های جنگیِ خود را به ما تحویل دهید، و ما به دنبال ریختن خون شما نخواهیم بود، بلکه زندگی شما را امان خواهیم داد، اگر شما به راه خود روید و دوباره به جنگ علیه ما نیایید.
۷ و اینک، اگر این کار را نکنید، بنگرید، شما در دست ما هستید، و من به مردانم فرمان خواهم داد که بر شما فرود آیند، و زخم های مرگ را بر بدن های شما وارد کنند، که شما از میان بروید؛ و آنگاه ما خواهیم دید چه کسی بر این مردم قدرت خواهد داشت؛ آری، ما خواهیم دید چه کسی به بندگی آورده خواهد شد.
۸ و اینک چنین گذشت که هنگامی که زراحمنا این گفته ها را شنید پیش آمد و شمشیرش و دشنه اش، و کمانش را به دست مورونی تحویل داد، و به او گفت: بنگر، اینها اسلحه های جنگی ما هستند؛ ما آنها را به تو تحویل می دهیم، ولی ما به خود روا نخواهیم داشت تا سوگندی نزد تو یاد کنیم، که می دانیم ما و فرزندان ما نیز آن را خواهیم شکست؛ ولی سلاح های جنگیِ ما را بردار، بگذار تا ما راهی بیابان شویم؛ وگرنه ما شمشیرهایمان را نگه خواهیم داشت، و هلاک یا چیره خواهیم شد.
۹ بنگر، ما از دین شما نیستیم؛ ما باور نداریم که این خدا است که ما را به دست شما تحویل داده است؛ بلکه ما ایمان داریم که این حیله گری شماست که شما را از شمشیرهای ما حفظ کرده است. بنگر، این جوشن هایتان و سپرهایتان است که شما را حفظ کرده است.
۱۰ و اینک هنگامی که زراحمنا به گفتن این سخنان پایان داد، مورونی شمشیر و اسلحه های جنگی که او دریافت کرده بود را به زراحمنا پس داد، گفتا: بنگر، ما به درگیری پایان می دهیم.
۱۱ اینک من نمی توانم از سخنانی که گفته ام برگردم، بنابراین به هستی سَروَر سوگند، شما نمی توانید از اینجا بروید مگر اینکه سوگندی یاد کنید که دوباره به جنگ علیه ما باز نخواهید گشت. اینک چون شما در دست ما هستید ما خون شما را بر زمین خواهیم ریخت، مگر اینکه شما به شرایطی که من پیشنهاد کرده ام گردن نهید.
۱۲ و اینک هنگامی که مورونی این سخنان را گفت، زراحمنا شمشیرش را پس گرفت، و بر مورونی خشمگین شد، و با شتاب پیش آمد که بتواند مورونی را بکُشد؛ ولی همین که او شمشیرش را بلند کرد، بنگر، یکی از سربازان مورونی آن را بر زمین زد، و دستۀ آن شکست؛ و او زراحمنا را نیز چنان زد که پوست سرش را کند و آن بر زمین افتاد. و زراحمنا از برابر آنها به میان سربازانش عقب نشینی کرد.
۱۳ و چنین گذشت که سربازی که در کنار ایستاده بود، کسی که پوست سر زراحمنا را کنده بود، پوست سر را با مویش از زمین برداشت، و بر نوک شمشیرش گذاشت، و آن را بسوی آنها دراز کرد، به آنها با صدایی بلند گفتا:
۱۴ همان گونه که این پوست سر بر زمین افتاده است، که پوست سر فرماندۀ شما است، همین گونه شما بر زمین خواهید افتاد مگر اینکه شما سلاح های جنگی خود را تحویل دهید و با پیمان صلح راهی شوید.
۱۵ اینک بسیاری بودند، هنگامی که این سخنان را شنیدند و پوست سری که بر شمشیر بود را دیدند از ترس شوکه شدند؛ و بسیاری پیش آمدند و سلاح های جنگی خودشان را در پیش پاهای مورونی انداختند، و به یک پیمان صلح وارد شدند، و به همۀ کسانی که به یک پیمان وارد شدند اجازه داده شد تا راهی بیابان شوند.
۱۶ اینک چنین گذشت که زراحمنا بی اندازه خشمگین شد، و باقیماندۀ سربازان را به خشم برانگیخت تا قدرتمندتر علیه نیفایان درگیر شوند.
۱۷ و اینک مورونی، به سبب سرسختی لامانیان، خشمگین شد؛ بنابراین به مردمش فرمان داد که بر آنها فرود آیند و آنها را بکشند. و چنین گذشت که آنان شروع به کشتن آنها نمودند؛ آری، و لامانیان با شمشیرشان و با همۀ توانشان درگیر شدند.
۱۸ ولی بنگر، پوست برهنۀ آنها و سرهای برهنۀ آنها با شمشیرهای تیز نیفایان روبرو شد؛ آری، بنگر آنها ضربه خوردند و بدنشان شکافته شد، آری، و در برابر شمشیرهای نیفایان با سرعت بی اندازه ای فرو افتادند؛ و همان گونه که سربازِ مورونی پیش بینی کرده بود، شروع به از میان رفتن نمودند.
۱۹ اینک زراحمنا، هنگامی که دید آنها همه در آستانۀ نابود شدن هستند، توانمندانه بر مورونی فریاد برآورد، وعده داده که اگر آنها جان های باقیماندۀ آنها را امان دهند، او و همچنین مردمش با آنها پیمان می بندند که آنها هرگز دوباره به جنگ علیه آنان نیایند.
۲۰ و چنین گذشت که مورونی واداشت که کشتار در میان مردم دوباره بازایستد. او سلاح های جنگی را از لامانیان گرفت؛ و پس از اینکه آنها به یک پیمان صلح با او وارد شدند اجازه داده شدند تا راهی بیابان شوند.
۲۱ اینک تعداد مردگان آنها به سبب تعداد زیاد شان شمرده نشد؛ آری، تعداد مردگان آنها، چه در نیفایان و چه در لامانیان بی اندازه زیاد بود.
۲۲ و چنین گذشت که آنها مردگانشان را به آب های صیدون انداختند، و آنان پیش رفته و در اعماق دریا فرو رفتند.
۲۳ و لشکریان نیفایان، یا مورونی بازگشتند و به خانه هایشان و سرزمین هایشان رفتند.
۲۴ و بدین گونه هجدهمین سال فرمانروایی داوران بر مردم نیفای پایان یافت. و بدین گونه نگاشتۀ آلما، که بر ورقه های نیفای نوشته شده بود، پایان یافت.

----------
/study/scriptures/bofm/alma/45
سرگذشت مردم نیفای، و جنگ ها و ناسازگاری های آنها، در روزگار هیلامان، برپایۀ نگاشتۀ هیلامان، که او در روزگارش ثبت کرد.
دربرگیرندۀ فصل های ۴۵ تا ۶۲.
فصل ۴۵
هیلامان سخنان آلما را باور می کند — آلما از نابودی نیفایان نبوّت می کند — او سرزمین را برکت می دهد و نفرین می کند — آلما شاید، همانند موسی بدست روح مقدّس به بالا برده شده باشد — ناسازگاری در کلیسا زیاد می شود. نزدیک به ۷۳ پیش از میلاد.
۱ بنگرید، اینک چنین گذشت که مردم نیفای بی اندازه شادمان شدند، برای اینکه سَروَر دوباره آنها را از دست دشمنانشان رهایی داده بود؛ از این رو آنها از سَروَر خدایشان سپاسگزاری کردند؛ آری، و روزۀ بسیار گرفتند و نیایش بسیار کردند، و خدا را با شادی بی اندازه زیادی پرستش کردند.
۲ و چنین گذشت در نوزدهمین سال فرمانروایی داوران بر مردم نیفای، که آلما نزد پسرش هیلامان آمد و به او گفت: آیا سخنانی که من به تو دربارۀ آن نگاشته هایی که ثبت شده اند گفتم را باور می کنی؟
۳ و هیلامان به او گفت: آری، من باور می کنم.
۴ و آلما دوباره گفت: آیا تو به عیسی مسیح، کسی که خواهد آمد، ایمان داری؟
۵ و او گفت: آری، من همۀ سخنانی که تو گفته ای را باور می کنم.
۶ و آلما دوباره به او گفت: آیا تو فرمان های مرا نگاه خواهی داشت؟
۷ و او گفت: آری، من با همۀ دلم فرمان های تو را نگاه خواهم داشت.
۸ سپس آلما به او گفت: تو برکت یافته هستی؛ و سَروَر تو را در این سرزمین کامروا خواهد کرد.
۹ ولی بنگر، من اندکی دارم تا برای تو نبوّت کنم؛ ولی آنچه که من برایت نبوّت می کنم را آشکار نکن؛ آری، آنچه که من برایت نبوّت می کنم نمی بایستی آشکار شوند، حتّی تا زمانی که آن نبوّت برآورده شود؛ بنابراین سخنانی که می گویم را بنویس.
۱۰ و اینها آن سخنان هستند: بنگر، من درک می کنم که همین مردم، نیفایان، برپایۀ روح مکاشفه ای که در من است، چهارصد سال پس از زمانی که عیسی مسیح خودش را بر آنها پدیدار می کند در بی ایمانی فرو خواهند رفت.
۱۱ آری، و آنگاه آنها جنگ ها و بلاها خواهند دید، آری، قحطی ها و خونریزی، حتّی تا زمانی که مردم نیفای از میان بروند —
۱۲ آری، و این برای اینکه آنها در بی ایمانی فرو خواهند رفت و به کارهای تاریکی و هرزگی و همه گونه نابکاری ها، فرو خواهند افتاد؛ آری، من به تو می گویم که برای اینکه آنها علیه چنین نور و دانش بزرگی گناه خواهند کرد، آری، من به تو می گویم که از آن روز به بعد، حتّی پیش از آنکه نسل چهارم همه درگذرند این نابکاری بزرگ رخ خواهد داد.
۱۳ و هنگامی که آن روز عظیم می آید، بنگر، آن زمان خیلی سریع می آید که کسانی که اینک هستند، یا نوادگان کسانی که اینک در میان مردم نیفای شمرده می شوند، دیگر در میان مردم نیفای شمرده نخواهند شد.
۱۴ ولی هر کسی که باقی بماند، و در آن روزِ بزرگ و هراسناک نابود نشود، در میان لامانیان شمرده خواهد شد، و مانند آنها خواهد شد، همه، مگر چند تنی که پیروان سَروَر خوانده خواهند شد؛ و آنها را لامانیان دنبال خواهند کرد، حتّی تا زمانی که آنها از میان می روند. و اینک، به سبب نابکاری، این نبوّت برآورده خواهد شد.
۱۵ و اینک چنین گذشت که پس از اینکه آلما این سخنان را به هیلامان گفت او را برکت داد، و پسران دیگرش را نیز برکت داد؛ و او زمین را نیز برای خاطر پرهیزکاران برکت داد.
۱۶ و او گفت: بدین گونه سَروَر خدا می گوید — این سرزمین، آری، این سرزمین بر هر ملّت، قوم، زبان، و مردمی، که نابکاری می کنند، تا نابودی نفرین شده خواهد بود، هنگامی که آنها کاملاً در گناه رسیده شوند؛ و همان گونه که من گفته ام آن خواهد شد؛ زیرا این نفرین و برکتِ خدا بر سرزمین است، زیرا سَروَر نمی تواند با کمترین چشم پوشی به گناه نگاه کند.
۱۷ و اینک، هنگامی که آلما این سخنان را گفت کلیسا را برکت داد، آری، همۀ کسانی که از آن پس در ایمان استوار می ایستادند.
۱۸ و هنگامی که آلما این را انجام داد از سرزمین زراحملا راهی شد، گویی که به سرزمین مِلِک می رفت. و چنین گذشت که دیگر از او خبری شنیده نشد؛ دربارۀ مرگ و دفن او ما چیزی نمی دانیم.
۱۹ بنگرید، این را ما می دانیم، که او مردی پرهیزکار بود؛ و این گفته در کلیسا پراکنده شد که او بدست روح مقدّس به بالا برده شد، یا همانند موسی، با دست سَروَر دفن شد. ولی بنگرید، نوشته های مقدّس می گویند که سَروَر موسی را پیش خود برد؛ و ما گمان می کنیم که او آلما را نیز در روح، به نزد خود دریافت کرده است؛ بنابراین، به این دلیل ما دربارۀ مرگ و دفن او هیچ نمی دانیم.
۲۰ و اینک چنین گذشت در آغاز نوزدهمین سال فرمانروایی داوران بر مردم نیفای، که هیلامان در میان مردم پیش رفت تا سخن را بر آنها اعلام کند.
۲۱ زیرا بنگرید، به سبب جنگ های آنها با لامانیان و ناسازگاری ها و درگیری های کوچک بسیاری که در میان مردم بود، لازم شد که سخن خدا در میان آنها اعلام شود، آری، و اینکه یک آیین نامه ای در سرتاسر کلیسا درست شود.
۲۲ بنابراین، هیلامان و برادرانش پیش رفتند تا کلیسا را دوباره در همۀ سرزمین برپا کنند، آری، در هر شهر در سرتاسر همۀ سرزمینی که بدست مردم نیفای تصرّف شده بود. و چنین گذشت که آنها کشیشان و آموزگارانی در سرتاسر همۀ سرزمین، بر همۀ کلیساها تعیین کردند.
۲۳ و اینک چنین گذشت که پس از اینکه هیلامان و برادرانش کشیشان و آموزگارانی بر کلیساها تعیین کردند، ناسازگاری در میان آنها برخاست، و آنها نمی خواستند به سخنان هیلامان و برادرانش توّجه کنند.
۲۴ بلکه آنها، به سبب ثروت بی اندازه زیادشان، در دل هایشان مغرور شده، متکبّر شدند؛ بنابراین آنها از نظر خودشان ثروتمند بودند، و نمی خواستند به سخنان آنها توجّه کنند که در برابر خدا با سربلندی گام بردارند.

----------
/study/scriptures/bofm/alma/46
فصل ۴۶
املِخیا توطئه می چیند تا پادشاه شود — مورونی درفش آزادی را بالا می برد — او مردم را گِرد می آورد تا از دینشان دفاع کنند — ایمان داران راستین، مسیحی خوانده می شوند — بازمانده ای از یوسف حفظ خواهد شد — املِخیا و ناسازگاران به سرزمین نیفای می گریزند — کسانی که از آرمان آزادی پشتیبانی نکنند کشته می شوند. نزدیک به ۷۳–۷۲ پیش از میلاد.
۱ و چنین گذشت که همۀ کسانی که نمی خواستند سخنان هیلامان و برادرانش را بگوش دل بپذیرند علیه برادرانشان گرد هم آمدند.
۲ و اینک بنگرید، آنها بی اندازه خشمگین شدند، به اندازه ای که مصمّم شدند تا آنان را بکشند.
۳ اینک رهبر کسانی که علیه برادرانشان خشمگین بودند مردی بزرگ و نیرومند بود؛ و نامش املِخیا بود.
۴ و املِخیا خواستار پادشاه شدن بود؛ و آن مردمی که خشمگین بودند نیز خواستار بودند که او پادشاه آنان شود؛ و بخش بزرگی از آنها داوران رده پایین سرزمین بودند، و آنها به دنبال قدرت بودند.
۵ و آنها با چاپلوسی های املِخیا راهنمایی شده بودند، که اگر آنها از او پشتیبانی کنند و او را پادشاه خود کنند او آنها را فرمانروایان مردم خواهد کرد.
۶ بدین گونه، با وجود موعظه های هیلامان و برادرانش، آری، با وجود نگرانی بی اندازه زیاد آنان برای کلیسا، زیرا که آنان کشیشان اعظمِ کلیسا بودند، آنها از سوی املِخیا به ناسازگاری کشیده شدند.
۷ و بسیاری در کلیسا بودند که سخنان چاپلوسانۀ املِخیا را باور کردند، از این رو آنها حتّی از کلیسا جدا شدند؛ و بدین گونه، با وجود پیروزی بزرگی که بر لامانیان داشتند، و شادمانی های بزرگی که آنها به سبب رهایی شان بدست سَروَر داشتند، امور مردم نیفای بی اندازه ناپایدار و خطرناک شد.
۸ بدین گونه ما می بینیم چه زود فرزندان آدمی سَروَر خدایشان را فراموش می کنند، آری، چه زود کارهای نادرست می کنند، و از سوی آن پلید به بیراهه کشانده می شوند.
۹ آری، و ما همچنین می بینیم یک مرد بسیار نابکار می تواند نابکاری بزرگی را در میان فرزندان آدمی پدید آورد.
۱۰ آری، ما می بینیم که املِخیا، از آنجایی که مردی حیله گر و مردی با سخنان چاپلوسانۀ بسیار بود، دل های مردم بسیاری را به انجام کار نابکارانه به بیراهه کشاند؛ آری، و به دنبال نابود کردن کلیسای خدا بود، و نابود کردن بنیاد آزادی که خدا به آنها عطا کرده بود، یا برکاتی که خدا بر روی سرزمین برای خاطر پرهیزکاران فرستاده بود.
۱۱ و اینک چنین گذشت که هنگامی که مورونی، که سردار لشکریان نیفایان بود، این ناسازگاری ها را شنید بر املِخیا خشمگین شد.
۱۲ و چنین گذشت که او جامه اش را از هم درید؛ و تکه ای از آن را برداشت، و روی آن نوشت — به یاد خدایمان، دینمان، و آزادی مان و آرامشمان، همسرانمان و فرزندانمان — و آن را بر سر دیرکی بست.
۱۳ و او کلاهخُودش و جوشنش و سپرهایش را بست، و زره اش را بر کمرش بست؛ و دیرکی که آن جامۀ دریده شده اش بر سر آن بود را برداشت، (و آن را درفش آزادی خواند) و خودش را بر روی زمین خم کرد، و توانمندانه به خدایش نیایش کرد که تا زمانی که دسته ای از مسیحیان باقی می مانند تا سرزمین را تصرّف کنند، برکت آزادی بر برادرانش قرار گیرد —
۱۴ زیرا همۀ ایمان داران راستین مسیح، که به کلیسای خدا تعلّق داشتند، از سوی کسانی که به کلیسا تعلّق نداشتند بدین گونه خوانده می شدند.
۱۵ و کسانی که به کلیسا تعلّق داشتند وفادار بودند؛ آری، همۀ کسانی که ایمان دارانِ راستین مسیح بودند با خوشحالی نام مسیح یا مسیحیان را بر خود گرفتند، به سبب ایمانشان به مسیحی که می آید به این نام خوانده می شدند.
۱۶ و بنابراین، در این زمان، مورونی نیایش کرد که از آرمان مسیحیان، و آزادی آن سرزمین مورد لطف قرار گیرد.
۱۷ و چنین گذشت که هنگامی که او روانش را بر خدا بیرون ریخت، همۀ سرزمینی که در جنوب سرزمین ویرانه، آری، و خلاصه، همۀ آن سرزمین، هم در شمال و هم در جنوب را — یک سرزمین برگزیده، و سرزمین آزادی نامید.
۱۸ و او گفت: بدرستی خدا روا نخواهد داشت که ما، برای اینکه نام مسیح را بر خود گرفته ایم خوار شمرده شویم، لگدمال و نابود شویم، و اینکه ما آن را با سرپیچیِ خود بر سر خود آوریم.
۱۹ و هنگامی که مورونی این سخنان را گفت، به میان مردم پیش رفت، تکۀ تنپوش دریده شده اش را در هوا تکان داده، که همه بتوانند نوشته ای که او بر تکۀ دریده شده نوشته بود را ببینند، و با صدایی بلند فریاد برآورده، گفتا:
۲۰ بنگرید، همۀ کسانی که خواهان نگهداری این درفش در سرزمین هستند، بگذارید با نیروی سَروَر پیش آیند، و به پیمانی وارد شوند که حقوقشان و دینشان را نگهداری کنند، که سَروَر خدا آنها را برکت دهد.
۲۱ و چنین گذشت که هنگامی که مورونی این سخنان را اعلام کرد، بنگرید، مردم با زره های به کمر بسته شان در حال دویدن با هم آمدند، تنپوش های خود را به عنوان نشانه یا همچون پیمانی از هم دریدند، که آنها سَروَر خدایشان را تَرک نخواهند کرد؛ یا، به بیان دیگر، اگر آنها از فرمان های خدا سرپیچی کنند یا به سرپیچی افتند، و از گذاشتن نام مسیح بر خود شرمسار شوند، سَروَر همان گونه که آنها تنپوش هایشان را از هم دریدند آنها را از هم بِدَرَد.
۲۲ اینک این پیمانی بود که آنها بستند، و آنها تنپوش هایشان را پیش پای مورونی انداختند، گفتند: ما با خدایمان پیمان می بندیم، که اگر به سرپیچی افتیم نابود شویم، همان گونه که برادرانمان در سرزمین شمالی شدند؛ آری، اگر ما به سرپیچی افتیم، همان گونه که ما تنپوش های خود را پیش پای تو انداخته ایم تا زیر پا لگدمال شوند، او می تواند ما را پیش پای دشمنانمان بیاندازد.
۲۳ مورونی به آنها گفت: بنگرید، ما بازمانده ای از نوادگان یعقوب هستیم؛ آری، ما بازمانده ای از نوادگان یوسف هستیم، که جامه اش را برادرانش به تکّه های بسیاری از هم دریدند؛ آری، و اینک بنگرید، بگذارید به یاد داشته باشیم تا فرمان های خدا را نگاه داریم، یا تنپوش هایمان بدست برادرانمان از هم دریده خواهند شد، و به زندان انداخته خواهیم شد، یا فروخته خواهیم شد، یا کشته خواهیم شد.
۲۴ آری، بگذارید آزادی خود را به عنوان بازمانده ای از یوسف حفظ کنیم؛ آری، بگذارید سخنان یعقوب را، پیش از مرگش، به یاد داشته باشیم، زیرا بنگرید، او دید که تکّه ای از بازماندۀ جامۀ یوسف حفظ شده بود و نپوسیده بود. و او گفت — همان گونه که این بازماندۀ تنپوش پسرم حفظ شده است، همان گونه هم بازماندۀ نوادگان پسرم بدست خدا حفظ خواهند شد، و به نزد او برده خواهند شد، در حالیکه باقیماندۀ نوادگان یوسف هلاک خواهند شد، همان گونه که بازماندۀ تنپوش او شد.
۲۵ اینک بنگرید، این روان مرا اندوهگین می کند، با این وجود، به سبب آن بخش از نوادگانش که به نزد خدا بُرده خواهند شد، روانم در پسرم شاد است.
۲۶ اینک بنگرید، این گفتۀ یعقوب بود.
۲۷ و اینک چه کسی می داند که شاید بازماندگان نوادگان یوسف، که مانند تنپوش او هلاک می شوند، کسانی باشند که از ما جدا شده اند؟ آری، و حتّی این خود ما خواهیم بود اگر در ایمان به مسیح استوار نایستیم.
۲۸ و اینک چنین گذشت که هنگامی که مورونی این سخنان را گفت او پیش رفت، و به همۀ بخش های سرزمینی که در آن ناسازگارانی بودند نیز پیام فرستاد، و همۀ مردمی که خواستار نگه داشتن آزادی خود بودند را گرد هم آورد، تا علیه املِخیا و کسانی که جدا شده بودند، که املِخیان خوانده می شدند، ایستادگی کنند.
۲۹ و چنین گذشت که هنگامی که املِخیا دید که مردم مورونی در تعداد بیشتر از املِخیان بودند — و همچنین دید که مردمش دربارۀ داوری آرمانی که بر خود گرفته بودند دودل بودند — بنابراین، از ترس اینکه او به هدفش نرسد، از مردمش آنهایی که خواستار بودند را برداشت و راهی سرزمین نیفای شد.
۳۰ اینک مورونی اندیشید لازم نیست که لامانیان دیگر نیرومند شوند؛ بنابراین اندیشید تا راه را بر مردم املِخیان ببندد، یا آنها را بگیرد و برگردانَد، و املِخیا را بکشد؛ آری، زیرا او می دانست که وی لامانیان را به خشم علیه آنان برمی انگیزد، و آنها را وامی دارد تا به نبرد علیه آنان برآیند؛ و این را او می دانست که املِخیا آنچه در توانش است انجام می دهد تا به هدف هایش برسد.
۳۱ بنابراین مورونی اندیشید لازم است که او لشکریانش را، که خودشان گرد هم آمده بودند و خود را مسلّح کرده بودند و به پیمانی وارد شده بودند تا صلح را نگه دارند بردارد — و چنین گذشت که او لشکرش را برداشت و با چادرهایش در بیابان پیشروی کرد، تا راه املِخیان را در بیابان ببندد.
۳۲ و چنین گذشت که او برپایۀ خواسته هایش عمل کرد، و در بیابان پیشروی کرد و راه لشکریان املِخیان را بست.
۳۳ و چنین گذشت که املِخیا با تعداد اندکی از مردانش گریخت و بقیه به دست مورونی تسلیم شدند و به سرزمین زراحملا برگردانده شدند.
۳۴ اینک، مورونی مردی بوده که بدست داوران اعظم و رأی مردم تعیین شده بود، بنابراین برپایۀ خواست خودش بر لشکریان نیفایان قدرت داشت، تا اختیار بر آنها را بدست گیرد و اجرا کند.
۳۵ و چنین گذشت که هرکدام از املِخیان که نمی خواستند به پیمانِ پشتیبانی از آرمان آزادی وارد شوند که بتوانند حکومتی آزاد داشته باشند را او وامی داشت بکُشند؛ و تنها تعداد کمی پیمان آزادی را انکار کردند.
۳۶ و چنین گذشت که همچنین، او واداشت که درفش آزادی بر هر بُرجی که در همۀ سرزمین بود، که از سوی نیفایان تصرّف شده بود، برافراشته شود؛ و بدین گونه مورونی در میان مردمِ نیفای پرچم آزادی را بنیاد نهاد.
۳۷ و آنها دوباره شروع به داشتن آرامش در سرزمین نمودند؛ و بدین گونه آنها آرامش را در سرزمین کمابیش تا پایان نوزدهمین سال فرمانروایی داوران نگه داشتند.
۳۸ و هیلامان و کشیشانِ اعظم نیز نظام کلیسا را نگه داشتند؛ آری، حتّی برای مدّت چهار سال آنها در کلیسا آرامش و شادمانی بسیاری داشتند.
۳۹ و چنین گذشت که بسیاری بودند که ایمانی استوار داشته که روانشان بدست سَروَر، عیسی مسیح بازخرید می شد مُردند؛ بدین گونه آنها با شادمانی از این جهان رفتند.
۴۰ و برخی بودند که با تب، که در برخی از فصل های سال در سرزمین زیاد می شد، مُردند — ولی بسیاری، به سبب کیفیت عالی بسیاری از گیاهان و ریشه هایی که خدا آماده کرده بود تا علّت بیماری هایی را که آدمیان از سوی طبیعت و آب و هوا دچار می شدند را برطرف کند، با تب نمُردند —
۴۱ ولی بسیاری بودند که در سن پیری مُردند؛ و کسانی که در ایمان به مسیح مُردند در او خوشحال هستند، آن گونه که ما ناگزیر باید گمان کنیم.

----------
/study/scriptures/bofm/alma/47
فصل ۴۷
املِخیا خیانت، آدم کشی، و فتنه بکار می برد تا پادشاه لامانیان شود — ناسازگارانِ نیفایی بیشتر از لامانیان، نابکار و تُندخو هستند. نزدیک به ۷۲ پیش از میلاد.
۱ اینک ما به نگاشتۀ خود از املِخیا و کسانی که با او به بیابان گریختند برمی گردیم؛ زیرا، بنگرید، او کسانی که با او رفتند را برداشت، و بالا بسوی سرزمین نیفای به میان لامانیان رفت و لامانیان را به خشم علیه مردم نیفای برانگیخت، به اندازه ای که پادشاه لامانیان به سرتاسر همۀ سرزمینش به میان همۀ مردمش بیانیه ای فرستاد، که آنها خود دوباره گرد هم آیند تا به نبرد علیه نیفایان بروند.
۲ و چنین گذشت که هنگامی که بیانیه به میان آنها پیش رفت آنها بی اندازه ترسان شدند؛ آری، آنها ترسیدند پادشاه را دلخور کنند و نیز ترسیدند به نبرد علیه نیفایان بروند مبادا جانشان را از دست بدهند. و چنین گذشت که نخواستند، یا بخش بیشتر آنها نخواستند، از فرمان های پادشاه فرمان برند.
۳ و اینک چنین گذشت که پادشاه به سبب نافرمانی آنها خشمگین شد؛ از این رو او فرماندهی آن بخش از لشکر خود را که نسبت به فرمان هایش مُطیع بودند به املِخیا سپرد و به او فرمان داد که پیش رود و آنها را وادار به مسلّح شدن کند.
۴ اینک بنگرید، این خواستۀ املِخیا بود؛ زیرا او در پلیدی مردی زیرک بود، بنابراین در دلش برنامه ای ریخت تا پادشاه لامانیان را برکنار کند.
۵ و اینک او فرماندهیِ آن بخش هایی از لامانیان که طرفدار پادشاه بودند را بدست آورده بود؛ و برآن شد تا مورد لُطف کسانی که مُطیع نبودند قرار گیرد؛ بنابراین او بسوی جایی که اُونیده خوانده می شد رفت، زیرا همۀ لامانیان به آنجا گریخته بودند؛ زیرا آنها پی بردند که لشکریان می آیند، و با گمان اینکه آنان می آمدند تا آنها را نابود کنند، بنابراین آنها به اُونیده، به اسلحه خانه گریختند.
۶ و آنها مردی را تعیین کرده بودند تا پادشاه و رهبر آنها باشد، در ذهن شان قاطعانه مصمّم بودند که آنها وادار به رفتن علیه نیفایان نشوند.
۷ و چنین گذشت که آنها بر بالای کوهی که آنطیپاس خوانده می شد، برای آماده شدن برای نبرد، گرد هم آمده بودند.
۸ اینک این نیّت املِخیا نبود که برپایۀ فرمان های پادشاه با آنها نبرد کند؛ بلکه بنگرید، نیّت او این بود تا مورد لطف لشکریان لامانیان قرار گیرد، که او بتواند خودش را فرماندۀ آنها کند و پادشاه را برکنار کند و پادشاهی را از آنِ خود کند.
۹ و بنگرید، چنین گذشت که او لشکرش را واداشت تا در وادی که نزدیک کوه آنطیپاس بود چادرهایشان را بزنند.
۱۰ و چنین گذشت که هنگامی که شب شد یک فرستادۀ مخفی به کوه آنطیپاس فرستاد، خواستار شده که رهبر کسانی که بالای کوه بودند، که نامش لحونتی بود پایین به پای کوه بیاید، زیرا او خواستار بود تا با وی گفتگو کند.
۱۱ و چنین گذشت که هنگامی که لحونتی پیام را دریافت کرد جرأت نکرد پایین به پای کوه برود. و چنین گذشت که املِخیا دوباره برای بار دوّم کسی را فرستاد، از او خواستار شده پایین بیاید. و چنین گذشت که لحونتی نخواست بیاید؛ و او دوباره برای بار سوّم کسی را فرستاد.
۱۲ و چنین گذشت که هنگامی که املِخیا دریافت که نمی تواند لحونتی را از کوه پایین بیاورد، خود به بالای کوه، نزدیک به اردوی لحونتی رفت؛ و دوباره برای بار چهارم پیامش را به نزد لحونتی فرستاد، خواستار شده که او پایین بیاید و اینکه نگهبانانش را با خود بیاورد.
۱۳ و چنین گذشت که هنگامی که لحونتی با نگهبانانش پایین نزد املِخیا آمد، اینکه املِخیا از او خواستار شد تا با لشکرش در هنگام شب پایین بیاید و مردانی که در اردویشان که پادشاه به وی فرماندهی آنها را داده بود را محاصره کنند و اینکه وی آنها را بدست لحونتی بسپارد، اگر او وی (املِخیا) را فرمانده دوّم تمام لشکر کند.
۱۴ و چنین گذشت که لحونتی با مردانش پایین آمدند و مردانِ املِخیا را محاصره کردند، آنچنان که پیش از آنکه آنها در سپیده دم برخیزند از سوی لشکریان لحونتی محاصره شده بودند.
۱۵ و چنین گذشت که هنگامی که آنها دیدند محاصره شده اند، به املِخیا التماس کردند که وی اجازه دهد آنها به برادرانشان بپیوندند که آنها نابود نشوند. اینک این همان چیزی بود که املِخیا خواستار بود.
۱۶ و چنین گذشت که او، بر خلاف فرمان های پادشاه، مردانش را تسلیم کرد. اینک این چیزی بود که املِخیا خواستار بود، اینکه او بتواند طرح های خود را در براندازی پادشاه به انجام برساند.
۱۷ اینک این در میان لامانیان رسم بود، اگر سرفرمانده کشته می شد، فرماندۀ دوّم را تعیین می کردند تا سرفرماندۀ آنها شود.
۱۸ و چنین گذشت که املِخیا واداشت که یکی از خدمتگزارانش به لحونتی کم کم زهر دهد که او بمیرد.
۱۹ اینک، هنگامی که لحونتی مُرد، لامانیان املِخیا را تعیین کردند تا رهبر آنها و سردار آنها شود.
۲۰ و چنین گذشت که املِخیا با لشکریانش (زیرا او به خواسته هایش رسیده بود) به سرزمین نیفای، به شهر نیفای که شهر اصلی بود پیشروی کرد.
۲۱ و پادشاه با نگهبانانش بیرون آمد تا با او دیدار کند، زیرا او گمان می کرد که املِخیا فرمان های او را برآورده کرده است، و اینکه املِخیا چنان لشکر بزرگی را گرد هم آورده است تا علیه نیفایان به نبرد برود.
۲۲ ولی بنگرید، همین که پادشاه بیرون آمد تا با او دیدار کند املِخیا واداشت که خدمتگزارانش برای دیدار با پادشاه پیش روند. و آنها رفتند و در برابر پادشاه سر فرود آوردند، گویی به سبب عظمتش او را ارج می نهادند.
۲۳ و چنین گذشت که پادشاه دستش را دراز کرد تا آنها را بلند کند، آنگونه که رسم لامانیان بود، همچون نشانی از صلح، رسمی که آنها از نیفایان گرفته بودند.
۲۴ و چنین گذشت که هنگامی که او نخستین را از زمین بلند کرد، بنگرید وی چاقو به قلب پادشاه زد؛ و او بر زمین افتاد.
۲۵ اینک خدمتگزاران پادشاه گریختند؛ و خدمتگزاران املِخیا فریادی کشیدند، گفتند:
۲۶ بنگرید، خدمتگزاران پادشاه به قلب او چاقو زدند، و او فروافتاده است و آنها گریخته اند؛ بنگرید، بیایید و ببینید.
۲۷ و چنین گذشت که املِخیا فرمان داد که لشکریانش پیشروی کنند و ببینند بر سر پادشاه چه آمده است؛ و هنگامی که آنها به آن نقطه رسیدند و پادشاه را در خونش غلتیده یافتند، املِخیا وانمود کرد که خشمگین است و گفت: هر کسی که پادشاه را دوست داشت، بگذارید پیش رود، و بدنبال خدمتگزارنش بروَد که آنها را بکُشد.
۲۸ و چنین گذشت که همۀ آنهایی که پادشاه را دوست داشتند، هنگامی که این سخنان را شنیدند، پیش آمدند و بدنبال خدمتگزاران پادشاه رفتند.
۲۹ اینک هنگامی که خدمتگزاران پادشاه دیدند لشکری به دنبال آنهاست، دوباره وحشت زده شدند و به بیابان گریختند و به سرزمین زراحملا رفتند و به مردم عمون پیوستند.
۳۰ و لشکری که به دنبال آنها بود، پس از بیهوده به دنبال آنها بودن، بازگشت؛ و بدین گونه املِخیا، با فریب، دل های مردم را بدست آورد.
۳۱ و چنین گذشت فردایش او با لشکریانش به شهر نیفای وارد شد و شهر را تصرّف کرد.
۳۲ و اینک چنین گذشت که شهبانو، هنگامی که شنید پادشاه کشته شده است — زیرا املِخیا فرستاده ای به شهبانو فرستاده او را آگاه کرده بود که پادشاه بدست خدمتگزارانش کشته شده است، اینکه او با لشکرش آنها را دنبال کرده است، ولی بیهوده بوده، و آنها فرار کرده اند —
۳۳ بنابراین، هنگامی که شهبانو این پیام را دریافت کرد فرستاده ای به املِخیا فرستاد، خواستار شده که او مردم شهر را امان دهد؛ و نیز از او خواستار شد که او به نزد وی بیاید؛ و نیز از او خواستار شد که با خود گواهانی را برای گواهی دربارۀ مرگ پادشاه بیاورد.
۳۴ و چنین گذشت که املِخیا همان خدمتگزاری که پادشاه را کُشته بود و همۀ آنهایی که با او بودند را برداشت و به نزد شهبانو رفت، به جایی که او نشسته بود؛ و آنها همه نزد او گواهی دادند که پادشاه بدست خدمتگزاران خودش کشته شد؛ و آنها همچنین گفتند: آنها گریخته اند؛ آیا این علیه آنها گواهی نمی دهد؟ و بدین گونه آنها دربارۀ مرگ پادشاه به شهبانو اطمینان دادند.
۳۵ و چنین گذشت که املِخیا می خواست لطف شهبانو را بدست آوَرَد، و او را به همسری گرفت؛ و بدین گونه با فریب خود و با کمک خدمتگزاران حیله گرش، پادشاهی را بدست آورد؛ آری، او در سرتاسر همۀ آن سرزمین، در میان همۀ مردم لامانیان، که برگرفته از لامانیان و لموئیلیان و اسماعیلیان و همۀ نیفایان ناسازگار، از فرمانروایی نیفای تا این زمان بودند، پادشاه شناخته شد.
۳۶ اینک این ناسازگاران، همان رهنمود و همان معلومات نیفایان را داشته، آری، از همان دانش سَروَر راهنمایی شده، با این وجود، این عجیب است تا تعریف کنم، از ناسازگاریشان چیزی نگذشته آنها سخت تر و توبه ناپذیرتر و درنده تر، نابکارتر و تُندخوتر از لامانیان شدند — به رسم لامانیان نوشیده؛ به تنبلی، و همه گونه هرزگی ها تن داده؛ آری، کاملاً سَروَر خدایشان را فراموش کردند.

----------
/study/scriptures/bofm/alma/48
فصل ۴۸
املِخیا لامانیان را علیه نیفایان برمی انگیزد — مورونی مردمش را آماده می کند تا از آرمان مسیحیان دفاع کنند — او در آزادی و آزاد بودن شادمانی می کند و یک مرد توانای خداست. نزدیک به ۷۲ پیش از میلاد.
۱ و اینک چنین گذشت که، همین که املِخیا پادشاهی را بدست آورد، شروع به برانگیختن دل های لامانیان علیه مردم نیفای نمود؛ آری، او مردانی را تعیین کرد تا از برج هایشان با لامانیان برعلیه نیفایان سخن گویند.
۲ و بدین گونه او دل های آنها را علیه نیفایان برانگیخت، به اندازه ای که در پیش از پایان نوزدهمین سال فرمانروایی داوران، او طرح هایش را تا بدین جا به انجام رسانده، آری، بر لامانیان پادشاه شده، نیز برآن بود تا فرمانروای بر همۀ سرزمین شود، آری، و همۀ مردمی که در سرزمین بودند، نیفایان و نیز لامانیان.
۳ بنابراین او طرح خود را به انجام رسانده بود، زیرا او دل های لامانیان را سخت و ذهن هایشان را کور کرده بود و آنها را به خشم برانگیخته بود، به اندازه ای که او یک سپاه بیشماری را گرد هم آورده بود تا به نبرد علیه نیفایان بروند.
۴ زیرا او، به سبب تعداد زیادِ مردمش، بر این تصمیم بود تا بر نیفایان پیروز شود و آنها را به بندگی درآوَرَد.
۵ و بدین گونه او سرفرماندهان را از زُرامیان تعیین کرد، آنها با نیروی نیفایان و پناهگاه هایشان و ضعیف ترین بخش های شهرهای آنها، بیشترین آشنایی را داشتند؛ بنابراین او آنها را تعیین کرد تا سرفرماندهان لشکریانش باشند.
۶ و چنین گذشت که آنها اردویشان را برداشتند و بسوی سرزمین زراحملا در بیابان پیش رفتند.
۷ اینک چنین گذشت که در حالیکه املِخیا بدین گونه قدرت را با فریب و حیله بدست می آورد، مورونی، از سوی دیگر، ذهن های مردم را آماده می کرد تا به سَروَر خدایشان وفادار باشند.
۸ آری، او لشکریان نیفایان را نیرومند کرده و قلعه های کوچک، یا پناهگاه هایی، برپا کرده؛ توده های خاک دور و بر لشکریانش ریخته تا آنها را فراگیرد و نیز دیوارهایی از سنگ ساخته تا دور و بر آنها، دور و بر شهرهایشان و مرزهای سرزمینشان را فراگیرند؛ آری، همۀ دور و بر سرزمین را.
۹ و در کم استحکام ترین شان او تعداد بیشتری از مردان را جای داد؛ و بدین گونه او سرزمینی که بدست نیفایان تصرّف شده بود را مستحکم و نیرومند کرد.
۱۰ و بدین گونه او آماده می شد تا از آزادیشان، سرزمینشان، همسرانشان و فرزندانشان و آرامش خود پشتیبانی کند و اینکه آنها بتوانند برای سَروَر خدایشان زندگی کنند و اینکه آنها بتوانند آنچه که از سوی دشمنانشان آرمان مسیحیان خوانده می شد را نگه دارند.
۱۱ و مورونی مردی نیرومند و توانا بود؛ او مردی با فهم کامل بود؛ آری، مردی که در خونریزی دلشاد نمی شد؛ مردی که روانش در آزادی و آزاد بودن کشورش و برادرانش از بندگی و بردگی، شادی می کرد.
۱۲ آری، مردی که دلش برای امتیازات و برکات بسیاری که خدا به مردمش عطا کرده بود، سرشار از سپاسگزاری به خدایش بود؛ مردی که بی اندازه برای بهروزی و ایمنی مردمش زحمت می کشید.
۱۳ آری، و او مردی بود که در ایمان به مسیح پایدار بود و با سوگندی قسم خورده بود تا از مردمش، حقوقش و کشورش و دینش، حتّی تا ریخته شدن خونش دفاع کند.
۱۴ اینک نیفایان آموزش دیده بودند تا در برابر دشمنانشان از خود دفاع کنند، حتّی به ریختن خون اگر لازم بود؛ آری، و آنها همچنین آموزش دیده بودند تا هرگز یورش نبَرند، آری، و هرگز شمشیر را بلند نکنند جز اینکه علیه دشمن باشد، جز اینکه برای حفظ جانشان باشد.
۱۵ و این ایمان آنها بود، که با انجام چنین کاری خدا آنها را در سرزمین کامروا می کند، یا به بیان دیگر، اگر آنها در نگاه داری فرمان های خدا وفادار باشند اینکه او آنها را در سرزمین کامروا می کند؛ آری، نسبت به خطرشان، آنها را هشدار می دهد تا بگریزند، یا برای جنگ آماده شوند.
۱۶ و همچنین، اینکه خدا به آنها نشان می دهد که به کجا می بایستی بروند تا در برابر دشمنانشان از خود دفاع کنند و با انجام چنین کاری، سَروَر آنها را رهایی می دهد؛ و این ایمان مورونی بود و دلش در آن به وجد می آمد؛ نه در ریختن خون بلکه در نیکوکاری، در حفظ کردن مردمش، آری، در نگاه داری فرمان های خدا، آری، و در ایستادن در برابر نابکاری.
۱۷ آری، همانا، همانا من به شما می گویم، اگر همۀ آدمیانی که بوده اند و بودند و همیشه خواهند بود، مانند مورونی می بودند، بنگر، قدرت های دوزخی برای همیشه می لرزید؛ آری، اهریمن هرگز قدرتی بر دل های فرزندان آدمی نمی داشت.
۱۸ بنگرید، او مردی بود مانند عمون، پسر موصایا، آری، و حتّی پسران دیگر موصایا، آری، و نیز آلما و پسرانش، زیرا آنها همه مردان خدا بودند.
۱۹ اینک بنگرید، هیلامان و برادرانش کمتر از مورونی به مردم خدمت نمی کردند؛ زیرا آنها سخن خدا را موعظه می کردند و آنها همۀ کسانی که سخنان آنها را بگوش دل می پذیرفتند را به توبه تعمید می دادند.
۲۰ و بدین گونه آنها پیش می رفتند و مردم به سبب سخنان آنها خودشان را فروتن می کردند، به اندازه ای که آنها مورد لطف والای سَروَر بودند و بدین گونه آنها از جنگ ها و درگیری ها در میان خود آزاد بودند، آری، حتّی برای مدّت چهار سال.
۲۱ ولی، همان گونه که من گفته ام، پیش از پایان نوزدهمین سال، آری، با وجود آرامش در میان خودشان، آنها ناخواسته وادار شدند تا با برادرانشان، لامانیان، درگیر شوند.
۲۲ آری، و خلاصه، جنگ های آنها با لامانیان، با وجود بی میلی زیاد آنها، هرگز برای مدّت چندین سال باز نایستاد.
۲۳ اینک، آنها از برداشتن سلاح علیه لامانیان اندوهگین بودند، برای اینکه آنها از ریختن خون دلشاد نمی شدند، آری، و این همۀ آن نبود — آنها از اینکه وسیله ای شدند تا بسیاری از برادرانشان را، که آمادۀ دیدار با خدایشان نبوده، از این جهان به جهان جاویدان بفرستند، اندوهگین بودند.
۲۴ با این وجود، آنها نمی توانستند اجازه دهند تا جانشان را بدهند، که با سنگدلیِ درنده خوییِ کسانی که زمانی برادرانشان بودند، آری، و از کلیسایشان جدا شده بودند و آنها را ترک کرده بودند و به لامانیان پیوسته بودند تا آنان را نابود کنند، همسرانشان و فرزندانشان قتل عام شوند.
۲۵ آری، آنها نمی توانستند تحمّل کنند که برادرانشان بر خون نیفایان شادمانی کنند، تا زمانی که کسی باشد که فرمان های خدا را نگاه دارد، زیرا وعدۀ سَروَر این بود، اگر آنها فرمان هایش را نگاه دارند در سرزمین کامروا می شوند.

----------
/study/scriptures/bofm/alma/49
فصل ۴۹
لامانیانِ اشغالگر قادر نیستند تا شهرهای مستحکم عمونیحا و نوح را بگیرند — املِخیا خدا را نفرین می کند و سوگند یاد می کند که خون مورونی را بنوشد — هیلامان و برادرانش به نیرومند کردن کلیسا ادامه می دهند. نزدیک به ۷۲ پیش از میلاد.
۱ و اینک چنین گذشت در یازدهمین ماه نوزدهمین سال، در روز دهم ماه، لشکریان لامانیان در حال نزدیک شدن بسوی سرزمین عمونیحا دیده شدند.
۲ و بنگرید، آن شهر بازسازی شده بود، و مورونی یک لشکر در مرزهای آن شهر گذاشته بود و آنها در دور و بر خاکریزی درست کرده بودند تا در برابر تیرها و سنگ های لامانیان برای آنها سپری باشد؛ زیرا بنگرید، آنها با سنگ و تیر می جنگیدند.
۳ بنگرید، من گفتم که شهر عمونیحا بازسازی شده بود. من به شما می گویم، آری، که بخشی از آن بازسازی شده بود؛ و برای اینکه لامانیان به سبب نابکاری مردم یکبار آن را نابود کرده بودند، آنها گمان می کردند که دوباره این شکار آسانی برای آنها خواهد بود.
۴ ولی بنگرید، چه بزرگ بود ناامیدی آنها؛ زیرا بنگرید، نیفایان پُشته ای از خاک در دور و بر کنده بودند، که چنان بلند بود که لامانیان نه می توانستند سنگ ها و تیر هایشان را بر آنها بیاندازند که بر آنها اثر کند، نه می توانستند جز از مکان ورودی آنها بر سر آنها بیایند.
۵ اینک در این زمان سرفرماندهان لامانیان، به سبب خردمندیِ نیفایان در آماده سازی مکان های امن شان، بی اندازه شگفت زده شدند.
۶ اینک رهبران لامانیان گمان کرده بودند، آری، آنها گمان کرده بودند که همان گونه که تاکنون انجام داده بودند، به سبب تعداد زیادشان، امتیاز بر سر آنها آمدن را دارند؛ آری، و آنها نیز خود را با سپرها و جوشن ها آماده کرده بودند؛ و آنها نیز خود را با تنپوش های پوستین، آری، تنپوش های بسیار ضخیم آماده کرده بودند تا برهنگی خود را پوشش دهند.
۷ و آنها بدین گونه آماده شده گمان کردند که به آسانی پیروز می شوند و برادرانشان را مطیع یوغ بندگی می کنند، یا آنها را برپایۀ خوشنودی خود می کُشند یا قتل عام می کنند.
۸ ولی بنگرید، در حیرت بیش از اندازۀ آنان، آنها برای آنان آماده بودند، به شیوه ای که هرگز در میان فرزندان لیحای دیده نشده نبود. اینک آنها برای لامانیان آماده بودند، تا به شیوۀ رهنمود های مورونی نبرد کنند.
۹ و چنین گذشت که لامانیان، یا املِخیان، بی اندازه از شیوۀ آماده سازی آنها برای جنگ حیرت زده شدند.
۱۰ اینک، اگر املِخیای پادشاه، در رأس لشکرش، پایین بسوی سرزمین نیفای آمده بود، شاید لامانیان را وا می داشت تا در شهر عمونیحا به نیفایان حمله کنند؛ زیرا بنگرید، برای او خون مردمش مهم نبود.
۱۱ ولی بنگرید، املِخیا خودش پایین نیامد تا نبرد کند. و بنگرید، سرفرماندهانِ او جرأت نکردند در شهر عمونیحا به نیفایان حمله کنند، زیرا مورونی مدیریّت امور را در میان نیفایان تغییر داده بود، به اندازه ای که لامانیان در عقب نشینی هایشان ناامید شده بودند و نمی توانستند بر سر آنها فرود آیند.
۱۲ بنابراین آنها بسوی بیابان عقب نشینی کردند و اردوی خود را برداشتند و بسوی سرزمین نوح پیشروی کردند، با این گمان که بهترین جای بعدی برای آنهاست تا بر علیه نیفایان آیند.
۱۳ زیرا آنها نمی دانستند که مورونی، هر شهری در همۀ سرزمین دور و بر را مستحکم کرده، یا قلعه های امنی ساخته بود؛ بنابراین، آنها بسوی سرزمین نوح با تصمیمی پایدار پیشروی کردند؛ آری، سرفرماندهانِ آنها پیش آمدند و سوگند یاد کردند که مردم آن شهر را نابود خواهند کرد.
۱۴ ولی بنگرید، در حیرت آنها، شهر نوح که تا پیش از این مکانی ضعیف بود، اینک، بدست مورونی، نیرومند شده بود، آری، حتّی از شهر عمونیحا نیرومندیش افزون تر بود.
۱۵ و اینک، بنگرید، این خردمندی مورونی بود؛ زیرا او گمان کرده بود که آنها در شهر عمونیحا وحشت زده می شوند؛ و چون شهر نوح تاکنون ضعیف ترین بخش سرزمین بوده، بنابراین آنها به آنجا پیشروی می کنند تا نبرد کنند؛ و بدین گونه این برپایۀ خواسته های او انجام شد.
۱۶ و بنگرید، مورونی لیحای را تعیین کرده بود تا سرفرماندۀ مردان آن شهر باشد؛ و او همان لیحای بود که در درّۀ در شرق رود صیدون با لامانیان جنگید.
۱۷ و اینک بنگرید چنین گذشت، که هنگامی که لامانیان دریافتند که لیحای شهر را فرماندهی می کند دوباره ناامید شدند، زیرا آنها از لیحای بی اندازه می ترسیدند؛ با این وجود سرفرماندهان آنها با سوگندی قسم خورده بودند تا به آن شهر حمله کنند؛ از این رو، آنها لشکریان خود را آوردند.
۱۸ اینک بنگرید، به سبب بالا بودن خاکریزی که درست شده بود و عمق خندقی که در دور و بر کنده شده بود، لامانیان از هیچ راهی جز راه ورودی نمی توانستند به قلعه های امن آنان دست یابند مگر از راه ورودی.
۱۹ و بدین گونه نیفایان آماده بودند تا همۀ چنین کسانی که بکوشند تا بالا بیایند تا از هر راه دیگری وارد قلعه شوند را با انداختن سنگ ها و تیرها بر آنها نابود کنند.
۲۰ بدین گونه آنها آماده بودند، آری، جمعیّتی از نیرومندترین مردان آنها، با شمشیرها و قلاب سنگ های خود، تا همۀ کسانی که بکوشند تا به مکان امن آنها از جای ورودی بیایند را بزنند و بدین گونه آنها آماده بودند تا از خود در برابر لامانیان دفاع کنند.
۲۱ و چنین گذشت که فرماندهان لامانیان لشکریان خود را در برابر راه ورودی آوردند و شروع به درگیری با نیفایان نمودند، تا به مکان امن آنان دست یابند؛ ولی بنگرید، آنها گاه به گاه پس رانده می شدند، به اندازه ای که آنها در یک کشتار عظیم کشته شدند.
۲۲ اینک هنگامی که آنها دریافتند که نمی توانند از این گذرگاه بر نیفایان قدرت بدست آورند، شروع نمودند به کندن خاکریزهای آنها که بتوانند راه گذری به لشکریان آنان بدست آورند که بتوانند فُرصتی برابر برای جنگیدن داشته باشند؛ ولی بنگرید، در این کوشش ها آنها با سنگ ها و تیرهایی که بر آنها انداخته می شد از میان می رفتند؛ و بجای پُر کردن خندق های آنان با کندن خاکریزها، آنها تا اندازه ای با بدن های مردگان و زخمی شدگان آنها پُر شدند.
۲۳ بدین گونه نیفایان قدرت تمام بر دشمنانشان داشتند؛ و بدین گونه لامانیان تا زمانی که سرفرماندهانشان همه کشته شدند کوشیدند تا نیفایان را نابود کنند؛ آری، و بیش از هزار تن از لامانیان کشته شدند؛ در حالیکه، از سوی دیگر، حتّی یک تن از نیفایان نبود که کشته شده باشد.
۲۴ نزدیک به پنجاه تن بودند که زخمی شده بودند، که در گذرگاه با تیرهای لامانیان روبرو شدند، ولی آنان با سپرهایشان و جوشن هایشان و کلاهخودهایشان محافظت شده بودند، به اندازه ای که زخم هایشان بر ساق پاهایشان بود، که بسیاری از آنها شدید بودند.
۲۵ و چنین گذشت، که هنگامی که لامانیان دیدند که سرفرماندهانشان همه کشته شدند آنها به بیابان گریختند. و چنین گذشت که آنها به سرزمین نیفای بازگشتند، تا به پادشاهشان، املِخیا، که نیفای زاده بود، دربارۀ شکست بزرگشان خبر دهند.
۲۶ و چنین گذشت که او بی اندازه بر مردمش خشمگین شد، برای اینکه او به خواسته هایش بر نیفایان دست نیافته بود؛ او آنان را مطیع یوغ بندگی نکرده بود.
۲۷ آری، او بی اندازه خشمگین شد و خدا و نیز مورونی را نفرین کرد، با سوگندی قسم خورده که خونش را بنوشد؛ و این برای اینکه مورونی در آماده سازی برای امنیّت مردمش فرمان های خدا را نگاه داشته بود.
۲۸ و چنین گذشت، که از سوی دیگر، مردم نیفای از سَروَر خدایشان به سبب قدرت بی همتایش در رهایی دادن آنان از دست دشمنانشان سپاسگزاری کردند.
۲۹ و بدین گونه نوزدهمین سال فرمانروایی داوران بر مردم نیفای پایان یافت.
۳۰ آری، و آرامش پیوسته ای در میان آنان بود، و به سبب توجّه و کوشایی آنها به سخن خدا که از سوی هیلامان و شِبلون و کوریانتون و عمون و برادرانش بر آنها اعلام شده بود، آری، و از سوی همۀ کسانی که به توبه تعمید یافته، در نظام مقدّس خدا مقرّر شده بودند و پیش فرستاده شده بودند تا در میان مردم موعظه کنند، کامرواییِ بی اندازه زیادی در کلیسا بود.

----------
/study/scriptures/bofm/alma/50
فصل ۵۰
مورونی سرزمین های نیفایان را مستحکم می کند — آنها شهرهای نوِ بسیاری می سازند — جنگ ها و نابودی ها در روزگار نابکاری هایشان و کارهای پلیدشان بر نیفایان فرود می آید — موریانتون و ناسازگاران همراه او از تعانکوم شکست می خورند — نیفایحا می میرد و پسرش پهوران کرسی داوری را پُر می کند. نزدیک به ۷۲–۶۷ پیش از میلاد.
۱ و اینک چنین گذشت که مورونی از آماده شدن برای جنگ یا از دفاع کردن از مردمش در برابر لامانیان بازنایستاد؛ زیرا او واداشت که لشکریانش در آغاز بیستمین سال فرمانروایی داوران آغاز به کار کنند، اینکه آغاز به کندن خاکریزهایی در دور و بر همۀ شهرها کنند، در سرتاسر همۀ سرزمینی که بدست نیفایان تصرّف شده بود.
۲ و بر بالای این پُشته ها او واداشت که چوب هایی کار بگذارند، آری، چوب های ساخته شده به بلندی یک مرد، در دور و بر شهرها کار بگذارند.
۳ و او واداشت که بر بالای آن چوب های کار گذاشته شده چارچوب های نوک تیزی بر روی دور و بر چوب های کار گذاشته شده ساخته شود؛ و آنها محکم و بلند بودند.
۴ و او واداشت برج هایی برپا شوند که بر فراز آن چوب های نوک تیز باشند، و او واداشت جاهای امنی بر بالای آن برج ها ساخته شوند، که سنگ ها و تیرهای لامانیان نتوانند به آنها آسیبی برسانند.
۵ و آنها آماده بودند که بتوانند، برپایۀ خواست و نیرویشان از بالای آنها سنگ بیاندازند، و کسی که بکوشد تا به نزدیکی دیوارهای شهر نزدیک شود را بکُشند.
۶ بدین گونه مورونی، در دور و بر هر شهری در همۀ سرزمین، دژهایی در برابر دشمنانشان آماده کرد.
۷ و چنین گذشت که مورونی واداشت که لشکریانش به بیابان شرقی پیش روند؛ آری، و آنها پیش رفتند و همۀ لامانیانی که در بیابان شرقی بودند را به سرزمین های خودشان که در جنوب سرزمین زراحملا بودند راندند.
۸ و سرزمین نیفای در یک راه راست از دریای شرقی تا غرب ادامه داشت.
۹ و چنین گذشت که هنگامی که مورونی همۀ لامانیان را از بیابان شرقی، که در شمال سرزمین های تصرّفی خودشان بودند رانده بود، او واداشت که کسانی که در سرزمین زراحملا و در دور و بر آن سرزمین ساکن بودند به بیابان شرقی پیش روند، حتّی تا مرزهای کنار دریا، و آن سرزمین را تصرّف کنند.
۱۰ و او همچنین لشکرهایی در جنوب، در مرزهای تصرّفی خودشان قرار داد و آنها را واداشت تا استحکاماتی برپا کنند که بتوانند لشکریان و مردمشان را از دست دشمنانشان امن نگه دارند.
۱۱ و بدین گونه او همۀ دژهای لامانیان را در بیابان شرقی از بین بُرد، آری، و نیز در غرب، با مستحکم کردن خط بین نیفایان و لامانیان، بین سرزمین زراحملا و سرزمین نیفای، از دریای غربی، ادامه داده شده تا سرچشمۀ رود صیدون — نیفایان همۀ سرزمین شمالی را تصرّف کردند، آری، حتّی همۀ سرزمینی که در شمال سرزمین خرّمساران بود، برپایۀ خواست شان.
۱۲ بدین گونه مورونی، با لشکریانش، که روزانه افزایش می یافتند به سبب اطمینان از امنیّتی که کارهای او برای آنها پیش آورده بود، به دنبال قطع کردن نیرو و قدرت لامانیان از سرزمین های تصرّفی خود بودند، که آنها هیچ قدرتی بر سرزمین های تصرّفی آنان نداشته باشند.
۱۳ و چنین گذشت که نیفایان بنیاد شهری را شروع نمودند و نام شهر را مورونی خواندند؛ و آن در دریای شرقی بود؛ و آن در جنوب در کنار خط تصرّفی های لامانیان بود.
۱۴ و آنها همچنین شروع به بنیاد شهری بین شهر مورونی و شهر هارون نمودند، مرزهای مورونی و هارون را بهم پیوسته؛ و آنها نام آن شهر یا سرزمین را نیفایحا خواندند.
۱۵ و آنها در همان سال نیز شروع به ساخت شهرهای بسیاری در شمال نمودند، یکی از آنها که آن را لیحای خواندند، که در شمال در کنار مرزهای کنار دریا بود، به شیوۀ ویژه ای بود.
۱۶ و بدین گونه بیستمین سال پایان یافت.
۱۷ و مردم نیفای در آغاز بیست و یکمین سال فرمانروایی داوران بر مردم نیفای، در شرایط کامروایی بسر می بردند.
۱۸ و آنها بی اندازه کامروا شدند و آنها بی اندازه ثروتمند شدند؛ آری، و آنها در آن سرزمین افزایش یافتند و نیرومند شدند.
۱۹ و بدین گونه ما می بینیم چه مهرآمیز و دادگرانه هستند همۀ کارهای سَروَر، در برآورده ساختن همۀ سخنانش به فرزندان آدمی؛ آری، ما می توانیم بنگریم که سخنانش ثابت شد، حتّی در این زمان که او به لیحای سخن گفت، گفتا:
۲۰ برکت یافته هستی تو و فرزندانت؛ و آنها برکت خواهند یافت، تا آنجایی که آنها فرمان هایم را نگاه دارند آنها در سرزمین کامروا خواهند شد. ولی بیاد داشته باش، تا آنجایی که آنها فرمان هایم را نگاه ندارند آنها از پیشگاه سَروَر بریده خواهند شد.
۲۱ و ما می بینیم که این وعده ها بر مردم نیفای ثابت شده اند؛ زیرا این ستیزهایشان و درگیری هایشان بوده است، آری، آدم کُشی هایشان و چپاول هایشان، بت پرستی هایشان، روسپی گری هایشان و کارهای پلیدشان که در میان خودشان بود، که جنگ هایشان و نابودی هایشان را بر سر آنها آورد.
۲۲ و کسانی که در نگاه داری فرمان های سَروَر وفادار بودند در همۀ زمان ها رهایی می یافتند، در حالیکه هزاران تن از برادران نابکارشان به بندگی یا به هلاک شدن با شمشیر، یا در بی ایمانی فرو رفتن و با لامانیان آمیخته شدن، واگذاشته می شدند.
۲۳ ولی بنگرید هرگز زمانی خوشبخت تر از روزگار مورونی در میان مردم نیفای، از زمان روزگار نیفای، نبوده است، آری، حتّی در این زمان، در بیست و یکمین سال فرمانروایی داوران.
۲۴ و چنین گذشت که بیست و دوّمین سال فرمانروایی داوران نیز در آرامش پایان یافت؛ آری، و همچنین بیست و سوّمین سال.
۲۵ و چنین گذشت که در آغاز بیست و چهارمین سال فرمانروایی داوران نیز، اگر برای درگیری ای نبود که در میان آنها در بارۀ سرزمین لیحای رخ داد و سرزمین موریانتون، که به مرزهای لیحای می پیوست، که هر دوی آنها در مرزهای کنار دریا بودند، آرامش در میان مردم نیفای می بود.
۲۶ زیرا بنگرید، مردمی که سرزمین موریانتون را تصرّف کردند بخشی از سرزمین لیحای را ادعا کردند؛ بنابراین جر و بحث داغی در میان آنها شروع شد، به اندازه ای که مردم موریانتون علیه برادرانشان سلاح برداشتند و آنها مصمّم شدند تا آنان را با شمشیر بکُشند.
۲۷ ولی بنگرید، مردمی که سرزمین لیحای را تصرّف کردند به اردوگاه مورونی گریختند، و از او درخواست کمک کردند؛ زیرا بنگرید، آنها در اشتباه نبودند.
۲۸ و چنین گذشت که هنگامی که مردم موریانتون، که از سوی مردی که نامش موریانتون بود رهبری می شدند، دریافتند که مردم لیحای به اردوگاه مورونی گریخته اند، آنها بی اندازه ترسان شدند مبادا لشکر مورونی بر سر آنها بیاید و آنها را نابود کند.
۲۹ بنابراین، موریانتون در دل آنها نهاد که آنها به سرزمینی که بسوی شمال بود که با آب های پهناور پوشیده شده بود، بگریزند و سرزمینی که بسوی شمال بود را تصرّف کنند.
۳۰ ولی بنگرید، آنها این برنامه را به انجام می رساندند (که دلیلی برای عزاداری می شد) ولی بنگرید، موریانتون مَردی با احساسات تُندی بوده، از این رو او بر یکی از زنان خدمتکارش خشم گرفت، و بر سر او افتاد و او را بسیار کتک زد.
۳۱ و چنین گذشت که او گریخت و به اردوگاه مورونی آمد، و برای مورونی همۀ چیزها را دربارۀ آن موضوع و نیز در بارۀ نیّت آنها در گریختن بسوی سرزمین شمالی گفت.
۳۲ اینک بنگرید، مردمی که در سرزمین خُرّمساران، یا به عبارت دیگر سرزمین مورونی بودند ترسیدند که آنها سخنان موریانتون را بگوش دل بپذیرند و با مردمش یکی شوند و بدین گونه او همۀ آن بخشهای سرزمین را تصرّف کند، که پیامدهای جدّی در میان مردمِ نیفای بنیان گذارَد، آری، پیامدهایی که به برانداختن آزادی آنها بیانجامد.
۳۳ بنابراین مورونی لشکری با اردویشان فرستاد تا با مردم موریانتون رو در رو شوند، تا آنها را از گریختن بسوی سرزمین شمالی بازدارند.
۳۴ و چنین گذشت که آنان با آنها رو در رو نشدند تا زمانی که آنان به مرزهای سرزمین ویرانه رسیدند؛ و در آنجا با آنها رو در رو شدند، در گذرگاه باریکی که کنار دریا بسوی سرزمین شمالی هدایت می شد، آری، نزدیک به دریا، در غرب و در شرق.
۳۵ و چنین گذشت که لشکری که از سوی مورونی فرستاده شد، که از سوی مردی که نامش تعانکوم بود رهبری می شد، با مردم موریانتون روبرو شد؛ و چنان خیره سر بودند مردم موریانتون (از نابکاری و سخنان چاپلوسانۀ او الهام گرفته)، که نبردی بین آنها آغاز شد، که در آن تعانکوم موریانتون را کُشت و لشکر او را شکست داد و آنها را به اسارت گرفت و به اردوی مورونی بازگشت. و بدین گونه بیست و چهارمین سال فرمانروایی داوران بر مردم نیفای پایان یافت.
۳۶ و بدین گونه مردم موریانتون بازآورده شدند. و پس از پیمانشان در نگاه داری آرامش، آنها به سرزمین موریانتون بازگردانده شدند و اتحادی بین آنها و مردم لیحای برقرار شد؛ و آنها نیز باز به سرزمینشان بازگردانده شدند.
۳۷ و چنین گذشت که در همان سال که برای مردم نیفای دوباره آرامش بازآورده شده بود، که نیفایحا، داور اعظم دوّم که با پرهیزکاری کامل کرسیِ داوری را در پیشگاه خدا پُر کرده بود درگذشت.
۳۸ با این وجود، او از دارا شدن آن نگاشته ها از سوی آلما و آن چیزهایی که از سوی آلما و پدرانش مقدّس ترین در نظر گرفته می شدند سر باز زد؛ بنابراین آلما آنها را به پسرش هیلامان واگذار کرد.
۳۹ بنگرید، چنین گذشت که پسر نیفایحا تعیین شد تا کرسیِ داوری را، بجای پدرش، پُر کند؛ آری، او بعنوان داور اعظم و فرماندار بر مردم تعیین شد، با سوگند و آیین مقدّس تا با پرهیزکاری داوری کند و آرامش و آزادی مردم را نگه دارد و به آنها امتیازات مقدّسشان را عطا کند تا سَروَر خدایشان را پرستش کنند، آری، تا آرمان خدا را در همۀ روزگارش پشتیبانی و نگهداری کند و نابکاران را برپایۀ بزه کاریشان به داوری بیاورد.
۴۰ اینک بنگرید، نام او پهوران بود. و پهوران کُرسی پدرش را پُر کرد و فرمانروایی خود بر مردم نیفای را در پایان بیست و چهارمین سال آغاز کرد.

----------
/study/scriptures/bofm/alma/51
فصل ۵۱
سلطنت طلبان بدنبال این هستند تا قانون را دگرگون کرده و یک پادشاه قرار دهند — پهوران و آزادیخواهان با رأی مردم پشتیبانی می شوند — مورونی سلطنت طلبان را وادار می کند تا از کشورشان دفاع کنند وگرنه کشته می شوند — املِخیا و لامانیان شهرهای مستحکم شدۀ بسیاری را می گیرند — تعانکوم از هجوم لامانیان جلوگیری می کند و املِخیا را در چادرش می کُشد. نزدیک به ۶۷–۶۶ پیش از میلاد.
۱ و اینک چنین گذشت در آغاز بیست و پنجمین سال فرمانروایی داوران بر مردم نیفای، آنها بین مردم لیحای و مردم کوریانتون دربارۀ سرزمین هایشان آرامش برپا کرده و بیست و پنجمین سال را با آرامش آغاز کردند؛
۲ با این وجود، آنها آرامش کامل را مدت درازی در سرزمین نگه نداشتند، زیرا درگیری میان مردم دربارۀ پهوران داور اعظم شروع شد؛ زیرا بنگرید، بخشی از مردم بودند که خواستار بودند که چند نکتۀ ویژه از قانون تغییر یابد.
۳ ولی بنگرید، پهوران نه قانون را تغییر می داد نه اجازه می داد تغییر یابد؛ بنابراین، او کسانی را که نظرشان را با دادخواست شان دربارۀ تغییر دادن قانون فرستاده بودند بگوش دل نمی پذیرفت.
۴ بنابراین، کسانی که خواستار بودند که قانون تغییر یابد بر او خشم گرفتند و خواستار شدند که او دیگر داور اعظم بر سرزمین نباشد؛ بنابراین جَر و بحث داغی در این باره بپا شد، ولی نه به خونریزی.
۵ و چنین گذشت که کسانی که خواستار بودند که پهوران از کرسیِ داوری برکنار شود سلطنت طلبان خوانده می شدند، زیرا آنها خواستار بودند که قانون به شیوه ای تغییر یابد تا حکومتِ آزاد برانداخته شود و یک پادشاه بر سرزمین قرار گیرد.
۶ و کسانی که خواستار بودند که پهوران داور اعظم بر سرزمین باقی بماند بر خود نام آزادیخواهان گذاشتند؛ و دودستگیِ میان آنها بدین گونه بود، زیرا آزادیخواهان سوگند یاد کرده بودند یا پیمان بسته بودند تا حقوقشان و امتیازات دینی شان را با یک حکومت آزاد نگه دارند.
۷ و چنین گذشت که این شیوۀ درگیری آنها با رأی مردم فرو نشست. و چنین گذشت که رأی مردم به طرفداری از آزادیخواهان درآمد و پهوران در کرسیِ داوری باقیماند، که سبب شادمانی زیادی در میان برادران پهوران و نیز بسیاری از آزاد مردان شد، مردمی که سلطنت طلبان را نیز ساکت کردند، که آنها جرأت نکردند ایستادگی کنند بلکه ناگزیر شدند تا آرمان آزادی را نگه دارند.
۸ اینک کسانی که طرفدار پادشاهان بودند از بزرگ زادگان بودند و آنها برآن بودند تا پادشاه شوند؛ و آنها از سوی کسانی که برآن بودند تا بر مردم قدرت و اختیار داشته باشند پشتیبانی می شدند.
۹ ولی بنگرید، برای چنین درگیری هایی در میان مردم این یک زمان بُحرانی بود؛ زیرا بنگرید، املِخیا دوباره دل های مردم لامانی را علیه مردم نیفای برانگیخته بود و او با همۀ کوشایی در حال گرد هم آوردن سربازان از همۀ بخش های سرزمینش و مسلّح کردن آنها و آماده شدن برای جنگ بود؛ زیرا او سوگند یاد کرده بود که خون مورونی را بنوشد.
۱۰ ولی بنگرید، ما خواهیم دید که وعده ای که او داده بود نسنجیده بود؛ با این وجود، او خودش و لشکریانش را آماده کرد تا به نبرد علیه نیفایان بروند.
۱۱ اینک لشکریان او، به سبب چندین هزار که بدست نیفایان کُشته شده بودند، تاکنون به آن بزرگی نبودند؛ ولی با وجود شکست بزرگشان، املِخیا یک لشکر بزرگ شگفت انگیزی را گرد هم آورده بود، به اندازه ای که او از پایین آمدن به سرزمین زراحملا نمی ترسید.
۱۲ آری، حتّی املِخیا خودش هم در سرفرماندهی لامانیان پایین آمد. و این در بیست و پنجمین سال فرمانروایی داوران بود؛ و این در همان زمانی بود که آنها شروع نمودند به فرو نشاندن امورِ درگیری هایشان دربارۀ پهوران داور اعظم.
۱۳ و چنین گذشت هنگامی که مردانی که سلطنت طلبان خوانده می شدند شنیده بودند که لامانیان در حال پایین آمدن بودند تا با آنها نبرد کنند، آنها در دلهایشان خوشحال شدند؛ و آنها از سلاح برداشتن سر باز زدند، زیرا آنها چنان از داور اعظم و از آزاد مردان خشمگین بودند که نمی خواستند سلاح بردارند تا از کشورشان دفاع کنند.
۱۴ و چنین گذشت که هنگامی که مورونی این را دید و نیز دید که لامانیان در حال آمدن به سوی مرزهای سرزمین بودند، او به سبب سرسختیِ مردمی که او چنین با کوشایی زحمت کشیده بود تا آنها را حفظ کند بی اندازه خشمگین شد؛ آری، او بی اندازه خشمگین شد؛ روانش آکنده از خشم علیه آنها شد.
۱۵ و چنین گذشت که او به فرماندار آن سرزمین، با رأی مردم درخواستی فرستاد، خواستار شد که او آن را بخواند و به وی (مورونی) قدرت دهد تا آن ناسازگاران را وادار کند تا از کشورشان دفاع کنند وگرنه آنها را می کشُد.
۱۶ زیرا نخستین منظور او این بود تا به چنین درگیری ها و ناسازگاری ها در میان مردم پایان دهد؛ زیرا بنگرید، این تاکنون دلیل همۀ نابودی آنها بود. و چنین گذشت که برپایۀ رأی مردم این عطا شد.
۱۷ و چنین گذشت که مورونی فرمان داد که لشکرش علیه آن سلطنت طلبان برود، تا غرور آنها و بزرگ بینی آنها را درهم شکسته با خاک یکسان کنند، یا آنها سلاح بردارند و از آرمان آزادی دفاع کنند.
۱۸ و چنین گذشت که لشکریان علیه آنها پیشروی کردند؛ و غرور آنها و بزرگ بینی آنها را درهم شکستند، به اندازه ای که همین که آنها سلاح های خود را برداشتند تا علیه مردان مورونی بجنگند بر زمین افتادند و با خاک یکسان شدند.
۱۹ و چنین گذشت که چهار هزار تن از آن ناسازگاران بودند که با شمشیر بر زمین افتادند؛ و آن رهبرانشان که در نبرد کُشته نشدند گرفته شدند و به زندان انداخته شدند، زیرا فرصتی برای دادرسی آنها در این زمان نبود.
۲۰ و باقیماندۀ آن ناسازگاران، بجای آنکه با شمشیر بر خاک زده شوند، به درفش آزادی تن دادند و وادار شدند تا پرچم آزادی را بر برج هایشان و در شهرهایشان برافرازند و برای دفاع از کشورشان سلاح بردارند.
۲۱ و بدین گونه مورونی به آن سلطنت طلبان پایان داد، که هیچ کسی با نام سلطنت طلب شناخته نشد؛ و بدین گونه او به سرسختی و غرور آن مردمی که ادعا می کردند از خون بُزرگ زادگان هستند پایان داد؛ بلکه آنها پایین آورده شدند تا خودشان را همانند برادرانشان فروتن کنند و برای آزادیشان از بندگی، دلیرانه بجنگند.
۲۲ بنگرید، چنین گذشت که در حالیکه مورونی بدین گونه در حال فرو نشاندن جنگ ها و درگیری ها در میان مردم خودش بود و واداشتن آنها به داشتن آرامش و تمدّن و درست کردن آیین نامه ها تا برای جنگ علیه لامانیان آماده شوند، بنگرید، لامانیان به سرزمین مورونی، که در مرزهای کنار دریا بود، آمده بودند.
۲۳ و چنین گذشت که نیفایان به اندازۀ کافی در شهر مورونی نیرومند نبودند؛ بنابراین املِخیا، بسیاری را کُشته، آنها را پس راند. و چنین گذشت که املِخیا شهر را، آری، همۀ استحکامات آنها را تصرّف کرد.
۲۴ و کسانی که از شهر مورونی گریختند به شهر نیفایحا آمدند؛ و مردم شهر لیحای نیز گرد هم آمدند و آماده شدند و برای برخورد با لامانیان آماده شدند تا نبرد کنند.
۲۵ ولی چنین گذشت که املِخیا نمی خواست اجازه دهد لامانیان علیه شهر نیفایحا بروند تا نبرد کنند، بلکه آنها را در کنار دریا نگه داشت، مردانی در هر شهر باقی گذاشت تا از آن نگهداری و دفاع کنند.
۲۶ و بدین گونه او ادامه داد، شهرهای بسیاری را تصرّف کرد، شهر نیفایحا و شهر لیحای و شهر موریانتون و شهر عُمنر و شهر جید و شهر مولق، همۀ آنهایی که در مرزهای شرقی کنار دریا بودند.
۲۷ و بدین گونه لامانیان، با حیله گری املِخیا، با سپاهیان بیشمارشان، شهرهای بسیار زیادی که همه به شیوۀ استحکامات مورونی با نیرومندی مستحکم شده بودند را بدست آوردند؛ که همه دژهایی برای لامانیان شدند.
۲۸ و چنین گذشت که آنها به سوی مرزهای سرزمین خُرّمساران پیشروی کردند، نیفایان را از برابرشان رانده و بسیاری را کُشتند.
۲۹ ولی چنین گذشت که آنها با تعانکوم، کسی که موریانتون را کُشته بود و راه را بر مردمش در گریزش بسته بود، برخورد کردند.
۳۰ و چنین گذشت که او راه را بر املِخیا در حالیکه با لشکر بیشمارش در حال پیشروی بود که بتواند سرزمین خُرّمساران و نیز سرزمین شمالی را تصرّف کند، نیز بست.
۳۱ ولی بنگرید او از سوی تعانکوم و مردانش پس رانده شده با ناامیدی روبرو شد، زیرا آنها جنگجویان بزرگی بودند؛ زیرا هر مردی از تعانکوم در نیرومندی و در مهارت جنگی از لامانیان برتر بود، به اندازه ای که آنها بر لامانیان برتری یافتند.
۳۲ و چنین گذشت که آنها آنان را به ستوه آوردند، به اندازه ای که آنها آنان را کشتند حتّی تا زمانی که تاریک شد. و چنین گذشت که تعانکوم و مردانش در مرزهای سرزمین خُرّمساران چادرهایشان را زدند؛ و املِخیا چادرهایش را در مرزهای کرانۀ کنار دریا زد و به این شیوه آنان رانده شدند.
۳۳ و چنین گذشت که هنگامی که شب شد، تعانکوم و خدمتگزارش در شب مخفیانه پیش رفتند و به اردوی املِخیا رفتند؛ و بنگرید، به سبب خستگی زیادشان به سبب زحمت ها و گرمای روز، خواب بر آنها چیره شده بود.
۳۴ و چنین گذشت که تعانکوم به شکل مخفیانه به چادر پادشاه رفت و نیزه ای به قلب او فرو کرد؛ و او سبب مرگ بیدرنگِ پادشاه شد که نتوانست خدمتگزارانش را بیدار کند.
۳۵ و او دوباره مخفیانه به ارودگاه خود بازگشت و بنگرید، مردانش خواب بودند و او آنها را بیدار کرد و همۀ چیزهایی که انجام داده بود را برای آنها گفت.
۳۶ و او واداشت که لشکریانش در آماده باش باشند، مبادا لامانیان بیدار شده باشند و بر سر آنها بیایند.
۳۷ و بدین گونه بیست و پنجمین سال فرمانروایی داوران بر مردم نیفای پایان یافت؛ و بدین گونه روزگار املِخیا پایان یافت.

----------
/study/scriptures/bofm/alma/52
فصل ۵۲
عمورون به عنوان پادشاه لامانیان، جانشین املِخیا می شود — مورونی، تعانکوم، و لیحای نیفایان را در جنگی پیروزمندانه علیه لامانیان رهبری می کنند — شهر مولق پس گرفته می شود، و یعقوبِ زورامی کُشته می شود. نزدیک به ۶۶–۶۴ پیش از میلاد.
۱ و اینک، چنین گذشت در بیست و ششمین سال فرمانروایی داوران بر مردم نیفای، بنگرید، هنگامی که لامانیان در نخستین بامدادِ نخستین ماه بیدار شدند، بنگرید، آنها دریافتند املِخیا در چادر خودش کشته شده بود؛ و آنها دیدند که تعانکوم نیز آماده است تا با آنها در آن روز نبرد کند.
۲ و اینک، هنگامی که لامانیان این را دیدند ترسان شدند؛ و طرح پیشروی بسوی سرزمین شمالی را رها کردند، و با همۀ لشکرشان بسوی سرزمین مولق عقب نشینی کردند و در استحکامات خود پناه گرفتند.
۳ و چنین گذشت که برادرِ املِخیا به عنوان پادشاه بر مردم تعیین شد؛ و نام او عمورون بود؛ بدین گونه عمورونِ پادشاه، برادر املِخیای پادشاه، بجای او تعیین شد تا فرمانروایی کند.
۴ و چنین گذشت که او فرمان داد که مردمش از آن شهرهایی که با خونریزی گرفته بودند محافظت کنند؛ زیرا آنها هیچ شهری را نگرفته بودند مگر با از دست دادن خون های زیاد.
۵ و اینک، تعانکوم دید که لامانیان مصمّم بودند تا از آن شهرهایی را که گرفته بودند و آن بخش هایی از سرزمین را که آنها تصرّف کرده بودند محافظت کنند؛ و نیز با دیدن تعداد زیاد آنها، تعانکوم اندیشید این مناسب نیست که او در حمله به آنها در قلعه هایشان کوشش کند.
۶ بلکه او مردانش را در دور و بر نگه داشت، گویی برای جنگ آماده می شدند؛ آری، و براستی او، با بالا بردن دیوارهایی در دور و بر و آماده سازی پناهگاه هایی، در حال آماده شدن برای دفاع از خود در برابر آنها بود.
۷ و چنین گذشت که او بدین گونه در حال آماده سازی برای جنگ باقیماند تا اینکه مورونی تعداد زیادی از مردان را فرستاد تا لشکر او را نیرومند کند.
۸ و مورونی نیز برای او دستوراتی فرستاد که او همۀ اسیرانی که بدست او افتادند را نگه دارد؛ زیرا از آنجایی که لامانیان اسیران بسیاری گرفته بودند، اینکه او همۀ اسیران لامانیان را همچون خون بهایی برای کسانی که لامانیان گرفته بودند نگه دارد.
۹ و وی همچنین برای او دستوراتی فرستاد که او سرزمین خُرّمساران را مستحکم کند و گذرگاه باریکی که به سرزمین شمالی راه می بُرد را ایمن سازد، مبادا لامانیان آن جا را بدست آورند و قدرت به ستوه آوردن آنها در هر سو را داشته باشند.
۱۰ و مورونی نیز برای او پیامی فرستاد، خواستار شده که او در نگاه داری آن گوشه از سرزمین وفادار باشد و اینکه او به دنبال هر فرصتی باشد، تا آنجایی که در قدرتش است، لامانیان را در آن بخش گوشمالی دهد، که شاید او با ترفند یا راه دیگری آن شهرهایی که از دست آنها گرفته شده بودند را دوباره بدست آورَد؛ و اینکه او شهرهای دور و بر که بدست لامانیان نیفتاده بودند را نیز مستحکم و نیرومند کند.
۱۱ و وی همچنین به او گفت، من می خواهم به نزد تو بیایم، ولی بنگر، لامانیان در مرزهای آن سرزمین در دریای غربی بر ما آمده اند؛ و بنگر، من علیه آنها می روم، بنابراین من نمی توانم به نزد تو آیم.
۱۲ اینک، پادشاه (عمورون) از سرزمین زراحملا راهی شده بود و شهبانو را از مرگ برادرش آگاه کرده بود و تعداد زیادی از مردان را گرد هم آورده بود و علیه نیفایان در مرزهای دریای غربی پیشروی کرده بود.
۱۳ و بدین گونه او تلاش می کرد تا نیفایان را به ستوه آورد و بخشی از نیروهای آنها را به آن بخش از سرزمین بکشاند، در حالیکه او به آنهایی که در شهر باقی گذاشته بود فرمان داده بود تا شهرهایی را که او گرفته بود تصرّف کنند، که در مرزهای کنار دریای شرقی آنها نیز نیفایان را به ستوه آورند و سرزمین های آنها را تا آنجایی که در قدرتشان است، برپایۀ قدرت لشکریانشان تصرّف کنند.
۱۴ و بدین گونه در پایان بیست و ششمین سال فرمانروایی داوران بر مردم نیفای، نیفایان در آن شرایط خطرناک بسر می بردند.
۱۵ ولی بنگرید، چنین گذشت در بیست و هفتمین سال فرمانروایی داوران، که تعانکوم با فرمان مورونی — که لشکریان را برپا کرده بود تا مرزهای جنوبی و غربی سرزمین را محافظت کنند، و پیشرویش را بسوی سرزمین خُرّمساران شروع نموده بود، که او بتواند با مردانش به تعانکوم در پس گرفتن شهرهایی که از دست داده بودند کمک کند —
۱۶ و چنین گذشت که تعانکوم دستوراتی دریافت کرده بود تا حمله ای بر شهر مولق کند و آن را اگر امکان پذیر بود پس بگیرد.
۱۷ و چنین گذشت که تعانکوم برای حمله ای بر شهر مولق آماده شد و با لشکرش علیه لامانیان پیشروی کرد؛ ولی او دید که امکان ندارد که در حالیکه آنها در استحکاماتشان بودند او بتواند بر آنها پیروز شود؛ بنابراین او طرح هایش را رها کرد و دوباره به شهر خُرّمساران بازگشت تا منتظر آمدن مورونی شود که او نیرو برای لشکرش دریافت کند.
۱۸ و چنین گذشت که مورونی با لشکرش، پیش از پایان بیست و هفتمین سال فرمانروایی داوران بر مردم نیفای، به سرزمین خُرّمساران رسید.
۱۹ و در آغاز بیست و هشتمین سال، مورونی و تعانکوم و بسیاری از سرفرماندهان، یک شورای جنگی تشکیل دادند — که چه می بایستی آنها بکنند تا سبب شوند لامانیان علیه آنها بیرون آیند تا نبرد کنند؛ یا اینکه آنها بتوانند به یک وسیله ای آنها را با فریب از دژهایشان بیرون بکشند، که آنها بتوانند بر آنان برتری یابند و شهر مولق را دوباره پس بگیرند.
۲۰ و چنین گذشت آنها فرستادگانی به لشکر لامانیان که از شهر مولق محافظت می کردند، به رهبرشان که نامش یعقوب بود فرستادند، از او خواستار شده که او با لشکریانش بیرون آید تا در دشت های بین دو شهر با آنها رویارو شوند. ولی بنگرید، یعقوب، که یک زُرامی بود، نمی خواست با لشکرش بیرون آید تا با آنها در دشت ها رویارو شود.
۲۱ و چنین گذشت که مورونی، هیچ امیدی به رویارو شدن با آنها در شرایط برابر نداشته، بنابراین، برنامه ای ریخت که او بتواند لامانیان را بیرون از دژهایشان به دام اندازد.
۲۲ بنابراین او واداشت که تعانکوم تعداد اندکی از مردان را بردارد و پایین نزدیک کنار دریا پیشروی کند؛ و مورونی و لشکرش، شب هنگام، در غرب شهر مولق، در بیابان پیشروی کردند؛ و بدین گونه، فردایش، هنگامی که نگهبانان لامانیان تعانکوم را یافتند، آنها دویدند و آن را به رهبرشان یعقوب گفتند.
۲۳ و چنین گذشت که لشکریان لامانیان با تعداد زیادشان، به سبب تعداد اندک تعانکوم با گمان اینکه بر او پیروز می شوند، علیه او پیشروی کردند. و همین که تعانکوم دید لشکریان لامانیان علیه او بیرون می آیند او شروع به عقب نشینی پایین به کنار دریا، به سوی شمال نمود.
۲۴ و چنین گذشت که هنگامی که لامانیان دیدند که او شروع به گریختن نمود، آنها شهامت یافته و آنها را با نیرومندی دنبال کردند. و درحالیکه تعانکوم بدین گونه لامانیانی را که بیهوده به دنبال آنها بودند را گمراه می کرد، بنگرید، مورونی فرمان داد که بخشی از لشکرش که با او بودند بسوی شهر پیشروی کنند و آن را تصرّف کنند.
۲۵ و بدین گونه آنها چنین کردند، و همۀ کسانی که باقیمانده بودند تا از شهر محافظت کنند، آری، همۀ کسانی که سلاح های جنگی خود را تسلیم نمی کردند را کشتند.
۲۶ و بدین گونه مورونی شهر مولق را با بخشی از لشکرش به تصرّف درآورد، در حالیکه او با بقیه پیشروی کرد تا با لامانیان هنگامی که از دنبال کردن تعانکوم باز می گردند رویارو شود.
۲۷ و چنین گذشت که لامانیان تعانکوم را دنبال کردند تا اینکه آنها به نزدیک شهر خُرّمساران رسیدند و آنگاه آنها با لیحای و یک لشکر کوچک که باقیمانده بود تا از شهر خُرّمساران محافظت کنند، رویارو شدند.
۲۸ و اینک بنگرید، هنگامی که سرفرماندهان لامانیان دیدند لیحای با لشکرش در حال آمدن علیه آنهاست، آنها با سراسیمگی زیادی گریختند، از ترس اینکه شاید آنها پیش از آنکه لیحای بر آنها پیروز شود شهر مولق را بدست نیاورند؛ زیرا آنها به سبب پیشروی خود خسته شده بودند و مردان لیحای تازه نفس بودند.
۲۹ اینک لامانیان نمی دانستند که مورونی با لشکرش پشت سر آنها بود؛ و همۀ ترسی که داشتند از لیحای و مردانش بود.
۳۰ اینک لیحای خواستار گرفتار کردن آنها نبود تا زمانی که آنها با مورونی و لشکرش رویارو شوند.
۳۱ و چنین گذشت که پیش از آنکه لامانیان زیاد عقب نشینی کنند آنها از سوی نیفایان، با مردان مورونی از یک سو و مردان لیحای از سوی دیگر محاصره شدند، که همۀ آنها تازه نفس و آکنده از نیرو بودند؛ ولی لامانیان به سبب پیشرویِ درازمدّت خود خسته بودند.
۳۲ و مورونی به مردانش فرمان داد که آنان بر آنها فرود آیند تا اینکه آنها سلاح های جنگی شان را تحویل دهند.
۳۳ و چنین گذشت که یعقوب، رهبر آنها بوده، یک زُرامی نیز بوده، و روحی شکست ناپذیر داشته، او لامانیان را به پیش رهبری کرد تا با خشم بی اندازه علیه مورونی نبرد کنند.
۳۴ مورونی بر سر راه پیشروی آنها بوده، بنابراین یعقوب مصمّم شد تا آنها را بکُشد و راهش را به شهر مولق باز کند. ولی بنگرید، مورونی و مردانش قدرتمندتر بودند؛ بنابراین آنها از برابر لامانیان عقب نشینی نکردند.
۳۵ و چنین گذشت که آنها با خشم بی اندازه ای در هر دو سو جنگیدند؛ و در هر دو طرف کشته های بسیاری بود؛ آری، و مورونی زخمی شد و یعقوب کشته شد.
۳۶ و لیحای با چنان خشمی با مردان نیرومندش از پشت سرشان به آنها هجوم آورد، که لامانیانِی که در عقب لشکر بودند سلاح هایشان را تحویل دادند؛ و باقیماندۀ آنها، بسیار سراسیمه بوده، نمی دانستند آیا بروند یا حمله کنند.
۳۷ اینک مورونی سراسیمگی آنها را دیده، او به آنها گفت: اگر سلاح های جنگیتان را پیش آورید و آنها را تحویل دهید، بنگرید ما از ریختن خون شما خودداری می کنیم.
۳۸ و چنین گذشت که هنگامی که لامانیان این سخنان را شنیدند، سرفرماندهان آنها، همۀ کسانی که کشته نشده بودند، پیش آمدند و سلاح های جنگی شان را پیش پای مورونی انداختند و به مردانشان نیز فرمان دادند که آنها همین کار را بکنند.
۳۹ ولی بنگرید، بسیاری بودند که نمی خواستند؛ و کسانی که نمی خواستند شمشیرهایشان را تحویل دهند گرفتند و بستند و سلاح های جنگی آنها از آنها گرفته شد و آنها وادار شدند تا با برادرانشان به سوی سرزمین خُرّمساران پیشروی کنند.
۴۰ و اینک تعداد اسیرانی که گرفته شدند از تعداد کسانی که کشته شده بودند بی اندازه بیشتر بود، آری، بیشتر از کسانی که در هر دو طرف کشته شده بودند.

----------
/study/scriptures/bofm/alma/53
فصل ۵۳
اسیران لامانی بکار گرفته می شوند تا شهر خُرّمساران را مستحکم کنند — ناسازگاری های میان نیفایان به پیروزی های لامانیان می انجامد — هیلامان فرماندهی دو هزار پسر نوجوانِ مردم عمون را بدست می گیرد. نزدیک به ۶۴–۶۳ پیش از میلاد.
۱ و چنین گذشت که آنها نگهبانانی را بر اسیران لامانیان قرار دادند و آنها را وادار کردند تا پیش روند و مردگانشان را، آری، و همچنین مردگان نیفایان که کشته شده بودند را دفن کنند؛ و مورونی مردانی را بر آنها قرار داد تا آنها را در حالیکه کارهایشان را انجام می دادند نگهبانی کنند.
۲ و مورونی با لیحای به شهر مولق رفت و فرماندهی شهر را گرفت و آن را به لیحای داد. اینک بنگرید، این لیحای مردی بود که در بخش بیشتر همۀ نبردهای او همراه او بود؛ و او مردی همانند مورونی بود، و آنها از ایمن بودن یکدیگر شادمان می شدند؛ آری، آنها محبوب یکدیگر و محبوب همۀ مردم نیفای نیز بودند.
۳ و چنین گذشت که پس از اینکه لامانیان دفن کردنِ مردگانشان و همچنین مردگان نیفایان را تمام کردند، آنها به سرزمین خُرّمساران برگردانده شدند؛ و تعانکوم، با دستورات مورونی واداشت که آنها آغاز به کندن گودال هایی در دور و بر سرزمین، یا شهر خُرّمساران کنند.
۴ و او واداشت که آنها از چوب هایی بر کنارۀ درونی گودال پیشخوانی بسازند؛ و آنها خاک را بالا، بیرونِ گودال، پشت چوب ها ریختند؛ و بدین گونه آنها لامانیان را واداشتند تا کار کنند تا اینکه آنها با چوب و خاک دیوارهای محکمی با بلندیِ بی اندازه ای دور و بر شهر خُرّمساران بنا کردند.
۵ و این شهر از آن پس دژی محکم شد؛ و در این شهر آنها از اسیران لامانی نگهبانی می کردند؛ آری، درون همان دیواری که آنها وادارشده بودند تا با دست های خود بسازند. اینک مورونی ناگزیر بود تا لامانیان را وادار به کار کردن کند، برای اینکه نگهبانی از آنها در حالیکه کار می کردند آسان بود؛ و او هنگامی که به لامانیان حمله می کرد به همۀ نیروهایش نیاز داشت.
۶ و چنین گذشت که مورونی بدین گونه بر یکی از بزرگترین لشکرهای لامانیان پیروزی بدست آورده بود، و شهر مولق که یکی از نیرومندترین پایگاه های لامانیان در سرزمین نیفای بود را به تصرّف درآورده بود؛ و بدین گونه او دژی نیز ساخته بود تا اسیرانش را نگه دارد.
۷ و چنین گذشت که او در آن سال دیگر کوشش نکرد تا با لامانیان نبردی داشته باشد، بلکه مردانش را در آماده سازی برای جنگ، آری، و در ساختن استحکامات در دفاع علیه لامانیان، آری، و نیز در رهایی دادن زنانشان و فرزندانشان از قحطی و رنج، و در فراهم کردن غذا برای لشکریانشان بکار گرفت.
۸ و اینک چنین گذشت که در غیاب مورونی به سبب برخی فتنه ها در میان نیفایان، که سبب ناسازگاری هایی بین آنها شده بود، لشکریان لامانیان در سمت دریای غربی، در جنوب، بر نیفایان اندکی برتری یافته بودند، آری، به اندازه ای که آنها تعدادی از شهرهایشان را در آن بخش از سرزمین به تصرّف درآورده بودند.
۹ و بدین گونه به سبب نابکاری در میان خودشان، آری، به سبب ناسازگاری ها و فتنه میان خودشان، آنها در خطرناکترین شرایط قرار گرفتند.
۱۰ و اینک بنگرید، من دربارۀ مردم عمون اندکی دارم که بگویم، کسانی که در آغاز لامانی بودند؛ ولی بدست عمون و برادرانش، یا بهتر با قدرت و سخن خدا، آنها به سَروَر گرویده بودند؛ و آنها پایین به سرزمین زراحملا آورده شده بودند و از آن زمان همیشه از سوی نیفایان محافظت می شدند.
۱۱ و به سبب سوگندشان آنها از برداشتن سلاح علیه برادرانشان نگه داشته می شدند؛ زیرا آنها سوگند خورده بودند که آنها دیگر هرگز خونی نریزند؛ و برپایۀ سوگندشان آنها هلاک می شدند؛ آری، اگر برای دلسوزی و مهر بی اندازه ای که عمون و برادرانش نسبت به آنها داشتند نبود، آنها به خودشان روا می داشتند تا به دست برادرانشان بیفتند.
۱۲ و به این دلیل آنها پایین به سرزمین زراحملا آورده شدند؛ و آنها همیشه از سوی نیفایان محافظت می شدند.
۱۳ ولی چنین گذشت که هنگامی که آنها خطر و رنج ها و پریشانی های بسیاری که نیفایان برای آنها تحمّل کردند را دیدند، آنها دلشان سوخت و خواستار شدند تا برای دفاع از کشورشان سلاح بردارند.
۱۴ ولی بنگرید، همین که آنها در آستانۀ برداشتن سلاح های جنگیشان شدند، ترغیب های هیلامان و برادرانش بر آنها چیره شد، زیرا آنها می خواستند سوگندی که یاد کرده بودند را بشکنند.
۱۵ و هیلامان ترسید مبادا با این کار آنها روانشان را از دست بدهند؛ بنابراین همۀ کسانی که به این پیمان وارد شده بودند وادار شدند تا برادرانشان را در دست و پا زدن در رنج هایشان، در شرایط خطرناکشان در این زمان بینند.
۱۶ ولی بنگرید، چنین گذشت آنها پسران زیادی داشتند، که به پیمانی که آنها سلاح های جنگی شان را برندارند تا در برابر دشمنانشان از خود دفاع کنند وارد نشده بودند؛ بنابراین آنها، همۀ کسانی که قادر بودند تا سلاح بردارند، در این زمان گرد هم آمدند، و آنها خودشان را نیفایان خواندند.
۱۷ و آنها به پیمانی وارد شدند تا برای آزادی نیفایان بجنگند، آری، تا با فدا کردن جانشان از آن سرزمین محافظت کنند؛ آری، آنها حتّی پیمان بستند که آنها هرگز از آزادیشان دست برندارند، بلکه آنها در همۀ موارد بجنگند تا نیفایان و خودشان را از بندگی محافظت کنند.
۱۸ اینک بنگرید، دو هزار از آن مردان جوان بودند که به این پیمان وارد شدند و سلاح های جنگی برداشتند تا از کشورشان دفاع کنند.
۱۹ و اینک بنگرید، از آنجایی که آنها هرگز تا اینجا برای نیفایان زیانی نداشته بودند، آنها اینک در این زمان پشتیبان بزرگی نیز شدند؛ زیرا آنها سلاح های جنگی شان را برداشتند و خواستند که هیلامان رهبرشان باشد.
۲۰ و آنها همه مردان جوانی بودند و بی اندازه شجاع در دلاوری و نیرومند و چابک نیز بودند؛ ولی بنگرید، این همۀ آن نبود — آنها مردانی بودند که در همۀ زمان ها در هر چیزی که به آنها سپرده می شد درستکار بودند.
۲۱ آری، آنها مردانی درستکار و هوشیار بودند، زیرا آنها آموزش دیده بودند تا فرمان های خدا را نگه دارند و در برابر او با سربلندی گام بردارند.
۲۲ و اینک چنین گذشت که هیلامان در رأس دو هزار سرباز نوجوانش، برای پشتیبانی مردم در مرزهای سرزمین در جنوب در کنار دریای غربی پیشروی کرد.
۲۳ و بدین گونه بیست و هشتمین سال فرمانروایی داوران بر مردم نیفای پایان یافت.

----------
/study/scriptures/bofm/alma/54
فصل ۵۴
عمورون و مورونی برای مبادلۀ اسیران گفتگو می کنند — مورونی درخواست می کند که لامانیان عقب نشینی کنند و به حمله های کشتارگرانه پایان دهند — عمورون درخواست می کند که نیفایان سلاح های خود را پایین گذارند و مطیع لامانیان شوند. نزدیک به ۶۳ پیش از میلاد.
۱ و اینک چنین گذشت در آغاز بیست و نهمین سال فرمانروایی داوران، که عمورون به مورونی پیامی فرستاد خواستار شده که او اسیران را مبادله کند.
۲ و چنین گذشت که مورونی از این درخواست بی اندازه احساس شادمانی کرد، زیرا او خواستار بود آذوقه ای را که برای تأمین اسیران لامانی داده می شد برای تأمین مردمِ خودش داده شود؛ و او همچنین خواستار بود مردم خودش را برای نیرومند کردن لشکرش بکار بَرَد.
۳ اینک لامانیان زنان و بچه های بسیاری را گرفته بودند و نه زنی نه بچه ای در میان همۀ اسیران مورونی بود، یا اسیرانی که مورونی گرفته بود؛ بنابراین مورونی برنامه ای ریخت تا ترفندی بکار بَرد که اسیران نیفایان بیشتری را تا آنجایی که امکان پذیر است از لامانیان بگیرد.
۴ بنابراین او نامه ای نوشت و آن را با خدمتگزار عمورون فرستاد، همان کسی که نامه ای برای مورونی آورده بود. اینک اینها سخنانی هستند که او به عمورون نوشت، گفتا:
۵ بنگر، عمورون، من دربارۀ این جنگی که تو علیه مردمِ من بپا کرده ای، یا بهتر بگویم، که برادر تو علیه آنها بپا کرده است و اینکه شما هنوز مصمّم هستید تا پس از مرگ او ادامه دهید، برای تو اندکی نوشته ام.
۶ بنگر، من می خواهم دربارۀ دادگری خدا برای تو اندکی بگویم، و شمشیر غضبِ قدرتمند او که بر سر شما آویزان است مگر اینکه شما توبه کنید و لشکریانتان را به سرزمین های خودتان، یا سرزمین متعلّق به خودتان، که سرزمین نیفای است بازگردانید.
۷ آری، من می خواهم برای تو این چیزها را بگویم اگر تو قادر بگوش دل پذیرفتن آنها باشی؛ آری، من می خواهم دربارۀ آن دوزخ وحشتناکی که منتظر دریافت چنین آدمکشانی همچون تو و برادر تو بوده است برایت بگویم، مگر اینکه تو توبه کنی و از هدف های کشتارگرانۀ خودت دست برداری و با لشکریانت به سرزمین های خودت بازگردی.
۸ ولی همان گونه که شما یکبار این چیزها را رد کرده اید و علیه مردم سَروَر جنگیده اید، همان گونه من انتظار دارم شما دوباره این کار را انجام دهید.
۹ و اینک بنگرید، ما آماده هستیم تا شما را بپذیریم؛ آری، و جز اینکه شما از هدف های خود دست بردارید، بنگرید، شما غضب آن خدایی که شما رد کرده اید را، حتّی به نابودی کامل خود، بر سر خودتان خواهید آورد.
۱۰ ولی، به هستی سَروَر سوگند، لشکریان ما جز اینکه شما عقب نشینی کنید بر سر شما خواهند آمد و شما بزودی با مرگ روبرو خواهید شد، زیرا ما شهرها و سرزمین های خود را نگه خواهیم داشت؛ آری، و ما دین خود و آرمان خدایمان را نگهداری خواهیم کرد.
۱۱ ولی بنگر، گمان من این است که من با تو دربارۀ این چیزها بیهوده سخن می گویم؛ یا گمان من این است که تو فرزندی از دوزخ هستی؛ بنابراین من با گفتن اینکه اسیران را مبادله نمی کنم نامه ام را پایان می دهم، مگر به شرط آنکه تو یک مرد و همسرش و فرزندانش را، برای یک اسیر، رها کنی؛ در صورتی که تو این را انجام دهی، من مبادله خواهم کرد.
۱۲ و بنگر، اگر تو این را انجام ندهی، من با لشکریانم علیه شما خواهم آمد؛ آری، من حتّی زنانم و فرزندانم را مسلّح خواهم کرد، و علیه شما خواهم آمد، و من شما را حتّی تا سرزمین خودتان، که نخستین سرزمین میراثی ما است دنبال خواهم کرد؛ آری، و خون در برابر خون خواهد بود، آری، جان در برابر جان؛ و من با شما نبرد خواهم کرد حتّی تا اینکه شما از روی زمین نابود شوید.
۱۳ بنگر، من خشمگین هستم و همچنین مردمِ من؛ تو برآن بوده ای تا ما را بکشی و ما تنها برآن بوده ایم تا از خود دفاع کنیم. ولی بنگر، اگر تو باز برآن باشی تا ما را نابود کنی ما برآن خواهیم شد تا شما را نابود کنیم؛ آری، و ما برآن خواهیم شد تا سرزمینمان، نخستین سرزمین میراثیمان را بگیریم.
۱۴ اینک من نامه ام را پایان می دهم. من مورونی هستم؛ من رهبر مردم نیفای هستم.
۱۵ اینک چنین گذشت که عمورون، هنگامی که این نامه را دریافت کرد خشمگین شد؛ و او نامۀ دیگری به مورونی نوشت و اینها سخنانی هستند که او نوشت، گفتا:
۱۶ من عمورون هستم، پادشاه لامانیان؛ من برادرِ املِخیا هستم که تو او را کُشته ای. بنگر، من انتقام خون او را از تو خواهم گرفت، آری، و من با لشکریانم بر سر شما خواهم آمد زیرا من از تهدیدهای تو نمی ترسم.
۱۷ زیرا بنگر، پدران شما به برادرانشان ستم کردند، به اندازه ای که آنها حقّ حکومت را هنگامی که به درستی به آنها تعلّق داشت از آنها ربودند.
۱۸ و اینک بنگر، اگر شما سلاح های خود را بر زمین بگذارید و خودتان را مطیع کنید تا کسانی که حکومت براستی به آنها تعلّق دارد بر شما حکومت کنند، آنگاه من مردمم را وادار خواهم کرد که اسلحه های خودشان را بر زمین بگذارند و دیگر در جنگ نباشند.
۱۹ بنگر، تو دم از تهدیدهای بسیاری علیه من و مردمم زده ای؛ ولی بنگر، ما از تهدیدهای تو نمی ترسیم.
۲۰ با این وجود، من با خوشحالی عطا می کنم تا برپایۀ درخواست تو اسیران مبادله شوند، که من مواد غذایی را برای مردان جنگی ام حفظ کنم؛ و ما جنگی بپا خواهیم کرد که ابدی خواهد بود، یا به مطیع کردن نیفایان تحت اختیار ما، یا به از میان رفتن ابدی آنها.
۲۱ و در بارۀ خدایی که تو می گویی ما او را رد کرده ایم، بنگر، ما چنین هستی ای را نمی شناسیم؛ شما هم نمی شناسید؛ ولی اگر چنین باشد که چنین هستی ای وجود داشته باشد ما نمی دانیم، تنها اینکه او ما را همانند شما ساخته است.
۲۲ و اگر چنین باشد که اهریمنی و دوزخی باشد، بنگر آیا او تو را به آنجا نخواهد فرستاد تا با برادرم کسی که تو او را کُشته ای، که تو اشاره کرده ای که او به چنین جایی رفته است، ساکن شوی؟ ولی بنگر این چیزها مهّم نیستند.
۲۳ من عمورون هستم و یک نوادۀ زُرام، کسی که پدران شما به او فشار آوردند و او را از اورشلیم بیرون آوردند.
۲۴ و اینک بنگر، من یک لامانی دلیر هستم؛ بنگر، این جنگ بپا شده است تا انتقام ستم های آنها گرفته شود و حقّ آنها به حکومت بدست آورَده و نگه داشته شود؛ و من نامه ام به مورونی را پایان می دهم.

----------
/study/scriptures/bofm/alma/55
فصل ۵۵
مورونی از مبادله کردن اسیران سر باز می زند — نگهبانانِ لامانیان فریفته می شوند تا مست شوند، و اسیران نیفایی آزاد می شوند — شهر جید بدون خونریزی گرفته می شود. نزدیک به ۶۳–۶۲ پیش از میلاد.
۱ اینک چنین گذشت که هنگامی که مورونی این نامه را دریافت کرد او بیشتر خشمگین شد، برای اینکه او می دانست که عمورون از فریب او آگاهی کامل دارد؛ آری، او می دانست که عمورون می داند که این دلیل دادگرانه ای نبود که او را واداشته بود تا جنگی علیه نیفایان بپا کند.
۲ و او گفت: بنگر، من اسیران را با عمورون مبادله نخواهم کرد مگر، همان گونه که من در نامه ام اعلام کرده ام، او از هدف خود دست بکِشد؛ زیرا من به او اجازه نخواهم داد که او قدرت بیشتری از آنچه که بدست آورده است داشته باشد.
۳ بنگر، من جایی که لامانیان از مردم من که به اسارت گرفته اند نگهبانی می کنند را می دانم؛ و از آنجایی که عمورون نمی خواهد به من آنچه که در نامۀ خودم خواسته ام را بدهد، بنگرید، من برپایۀ سخنانم با او عمل خواهم کرد؛ آری، من به دنبال مرگ در میان آنها خواهم بود تا زمانی که آنها درخواست صلح کنند.
۴ و اینک چنین گذشت که هنگامی که مورونی این سخنان را گفت، او واداشت که جستجویی در میان مردانش انجام شود، که شاید او بتواند در میان آنها مردی را پیدا کند که از نوادگان لامان باشد.
۵ و چنین گذشت که آنها یکی را پیدا کردند، که نامش لامان بود؛ و او یکی از خدمتگزاران پادشاهی بود که بدست املِخیا کُشته شده بود.
۶ اینک مورونی واداشت که لامان و تعداد اندکی از مردانش به نزد نگهبانانی که از نیفایان نگهبانی می کردند بروند.
۷ اینک از نیفایان در شهر جید نگهبانی می شد؛ بنابراین مورونی لامان را تعیین کرد و واداشت که تعداد اندکی از مردان با او بروند.
۸ و هنگامی که غروب شد لامان به نزد نگهبانانی که از نیفایان نگهبانی می کردند رفت، و بنگرید، آنها او را در حال آمدن دیدند و آنها او را صدا زدند؛ ولی او به آنها گفت: نترسید؛ بنگرید، من یک لامانی هستم. بنگرید، ما از دست نیفایان فرار کرده ایم و آنها خواب هستند؛ و بنگرید ما از شراب آنها برداشته ایم و با خود آورده ایم.
۹ اینک هنگامی که لامانیان این سخنان را شنیدند او را با شادی پذیرفتند؛ و آنها به او گفتند: از شراب خود به ما بده که ما بنوشیم؛ ما خوشحالیم که تو این گونه با خود شراب برداشته ای زیرا ما خسته هستیم.
۱۰ ولی لامان به آنها گفت: بگذارید شرابمان را تا زمانی که علیه نیفایان به نبرد می رویم نگاه داریم. ولی این گفته، تنها آنها را بیشتر خواستار نوشیدن شراب کرد؛
۱۱ زیرا، آنها گفتند: ما خسته هستیم، بنابراین بگذار از شراب برگیریم، و جیرۀ شرابمان را بزودی دریافت می کنیم که ما را در رفتن علیه نیفایان نیرومند خواهد کرد.
۱۲ و لامان به آنها گفت: شما برپایۀ خواستۀ خود عمل کنید.
۱۳ و چنین گذشت که آنها از آن شراب فراوان نوشیدند؛ و به ذائقۀ آنها خوش آمد، بنابراین آنها شراب زیادی نوشیدند، و آن شرابی قوی بود و برای قوی بودنش درست شده بود.
۱۴ و چنین گذشت که آنها نوشیدند و سرخوش شدند و خیلی زود آنها همه مست شدند.
۱۵ و اینک هنگامی که لامان و مردانش دیدند که آنها همه مست شده اند، و در خوابی عمیق فرو رفته اند، آنها به نزد مورونی بازگشتند و برای او همۀ چیزهایی که رُخ داده بود را گفتند.
۱۶ و اینک این برپایۀ طرح مورونی بود. و مورونی مردانش را با اسلحه های جنگی آماده کرده بود؛ و در حالیکه لامانیان مست بوده و در یک خواب عمیق فرو رفته بودند، او به شهر جید رفت و اسلحه های جنگی را پیش اسیران انداخت، به اندازه ای که آنها همه مسلّح شدند؛
۱۷ آری، هنگامی که مورونی همۀ آن اسیران را مسلّح کرد، حتّی به زنانشان و همۀ بچه های آنها که قادر بودند اسلحۀ جنگی بکار ببرند اسلحه داد؛ و همۀ این چیزها در سکوتی عمیق انجام شد.
۱۸ ولی اگر آنان لامانیان را بیدار می کردند، بنگرید آنها مست بودند و نیفایان می توانستندآنها را بکُشند.
۱۹ ولی بنگرید، این خواستۀ مورونی نبود؛ او در آدم کُشی یا خونریزی دلشاد نمی شد، بلکه او در نجات دادن مردمش از نابودی دلشاد می شد؛ و به این دلیل که او بی عدالتی را بر خودش نیاورَد، او نمی خواست بر لامانیان فرود آید و آنها را در حالیکه مست هستند نابود کند.
۲۰ ولی او به خواسته هایش رسیده بود؛ زیرا او آن اسیران نیفایان که درون دیوار شهر بودند را مسلّح کرده بود و به آنها قدرت داده بود تا آن بخش هایی که درون دیوارها بودند را تصرّف کنند.
۲۱ و آنگاه او واداشت تا مردانی که با او بودند کمی از آنها عقب نشینی کنند و لشکریان لامانیان را محاصره کنند.
۲۲ اینک بنگرید این در هنگام شب انجام شد، چنان که هنگامی که لامانیان در بامداد بیدار شدند آنها دیدند که از بیرون بدست نیفایان محاصره شده اند و اینکه اسیرانشان از درون مسلّح شده اند.
۲۳ و بدین گونه آنان دیدند که نیفایان بر آنها قدرت یافته اند؛ و آنان دریافتند که در این شرایط شایسته نیست که با نیفایان بجنگند؛ بنابراین سرفرماندهانِ آنان اسلحه های جنگیشان را خواستند و آنها را پیش آوردند و در پیش پای نیفایان انداختند و درخواست رحمت کردند.
۲۴ اینک بنگرید، این خواستۀ مورونی بود. او آنها را به عنوان اسیران جنگی گرفت و شهر را به تصرّف درآورد، و واداشت که اسیرانی که نیفایانی بودند آزاد شوند؛ و آنها به لشکر مورونی پیوستند و نیروی بزرگی برای لشکر او شدند.
۲۵ و چنین گذشت که او لامانیانی را که به عنوان اسیر گرفته بود واداشت که در نیرومند سازی استحکامات دورتادور شهر جید آغاز به کار کنند.
۲۶ و چنین گذشت که هنگامی که او شهر جید را برپایۀ خواسته هایش مستحکم کرد، او واداشت که اسیرانش به شهر خُرّمساران بُرده شوند؛ و او آن شهر را نیز با نیروی بی اندازه زیادی نگهبانی کرد.
۲۷ و چنین گذشت که آنها این را انجام دادند، با وجود همۀ زمینه سازی های لامانیان، همۀ اسیرانی را که گرفته بودند نگاه داری و حفظ کردند و همۀ منطقه و برتری که آنها دوباره بدست آورده بودند را نیز حفظ کردند.
۲۸ و چنین گذشت که نیفایان دوباره شروع نمودند به پیروز شدن و بازگرفتن حقّشان و امتیازاتشان.
۲۹ چندین بار لامانیان تلاش کردند تا آنها را شبانه محاصره کنند، ولی در این تلاش ها آنها اسیران زیادی از دست دادند.
۳۰ و چندین بار آنها تلاش کردند تا از شرابشان به نیفایان بدهند، که آنها بتوانند آنان را با زهر یا با مستی نابود کنند.
۳۱ ولی بنگرید، نیفایان در به یاد آوردن سَروَر خدایشان در این دوران رنج بُردنشان کُند نبودند. آنان در دام های آنها گرفتار نمی شدند؛ آری، آنان از شراب آنها میل نمی کردند، مگر اینکه آنها وامی داشتند که کمی از آن، نخست به اسیران لامانی داده شود.
۳۲ و آنان بدین گونه هوشیار بودند که هیچ زهری میان آنان داده نشود؛ زیرا اگر شراب آنها یک لامانی را مسموم می کرد آن یک نیفایانی را نیز مسموم می کرد؛ و بدین گونه آنان همۀ نوشیدنی هایشان را آزمایش می کردند.
۳۳ و اینک چنین گذشت که برای مورونی لازم شد تا برای حمله به شهر موریانتون آماده شود؛ زیرا بنگرید، لامانیان با کارهایشان شهر موریانتون را مستحکم کرده بودند تا به اندازه ای که آن دژی نیرومند شده بود.
۳۴ و آنها پیوسته نیروهای تازه و همچنین بارهای آذوقۀ تازه به آن شهر می آوردند.
۳۵ و بدین گونه بیست و نهمین سال فرمانروایی داوران بر مردم نیفای پایان یافت.

----------
/study/scriptures/bofm/alma/56
فصل ۵۶
هیلامان با یادآوری کردن وضعیّت جنگ با لامانیان، نامه ای برای مورونی می فرستد — آنطیپوس و هیلامان پیروزی بزرگی بر لامانیان بدست می آورند — دو هزار پسر نوجوانِ هیلامان با قدرت معجزه آسایی جنگ می کنند و هیچکدام از آنها کُشته نمی شوند. آیه ۱، نزدیک به ۶۲ پیش از میلاد؛ آیه های ۲–۱۹، نزدیک به ۶۶ پیش از میلاد؛ و آیه های ۲۰–۵۷، نزدیک به ۶۵–۶۴ پیش از میلاد.
۱ و اینک چنین گذشت در آغاز سال سی ام از فرمانروایی داوران، در دوّمین روز از ماهِ نخست، مورونی نامه ای از هیلامان دریافت کرد که امور مردم در آن گوشه از سرزمین را بیان می کرد.
۲ و اینها سخنانی هستند که او نوشت، گفتا: مورونی، برادر عزیزِ محبوبم هم در سَروَر و هم در پریشانی های جنگمان؛ بنگر، برادر محبوبم من دربارۀ جنگمان در این بخش از سرزمین اندکی دارم برای تو بگویم.
۳ بنگر، دو هزار تن از پسرانِ آن مردانی که عمون پایین به سرزمین نیفای آورد — اینک تو آگاه شده ای که اینها از نوادگان لامان هستند، که ارشدترین پسر پدرمان لیحای بود؛
۴ اینک من نیازی ندارم تا دربارۀ سنّت هایشان یا بی ایمانیشان برای تو بازگو کنم، زیرا تو از همۀ این چیزها آگاهی —
۵ بنابراین مرا کافی است که برای تو بگویم که دو هزار از این مردان جوان اسلحه های جنگیشان را برداشته اند و می خواهند که من رهبر آنها باشم؛ و ما پیش آمده ایم تا از کشورمان دفاع کنیم.
۶ و اینک تو از پیمانی که پدرانشان بستند نیز آگاه هستی، که آنها اسلحه های جنگیشان را علیه برادرانشان برنمی دارند تا خونی بریزند.
۷ ولی در بیست و ششمین سال، هنگامی که آنها رنج های ما و پریشانی های ما را خودشان دیدند، آنها در آستانۀ شکستن پیمانی که بسته بودند و برگرفتن اسلحه های جنگیشان برای دفاع از ما بودند.
۸ ولی من بر آنها روا نداشتم که آنها این پیمانی که بسته بودند را بشکنند، با گمان اینکه خدا ما را نیرومند می کند، به اندازه ای که ما به خاطر برآورده ساختن سوگندی که آنها یاد کرده بودند بیشتر زجر نکشیم.
۹ ولی بنگر، در اینجا چیزی هست که ما می توانیم در آن شادی بزرگی داشته باشیم. زیرا بنگر، در بیست و ششمین سال، من، هیلامان، در رأس این دو هزار مرد جوان به شهر یهودا پیشروی کردم، تا به آنطیپوس، که تو به عنوان رهبر بر مردم آن بخش از سرزمین تعیین کرده بودی، کمک کنم.
۱۰ و من دو هزار پسرم را (زیرا آنها شایسته هستند پسران خوانده شوند) به لشکر آنطیپوس پیوند دادم، که از نیروی آنها آنطیپوس بی اندازه شادمانی کرد؛ زیرا بنگر، لشکر او بدست لامانیان کاهش یافته بود برای اینکه نیروهای آنها تعداد عظیمی از مردان ما را کُشته بودند، به این دلیل ما سوگواری می کنیم.
۱۱ با این وجود، ما می توانیم خودمان را در این موضوع دلداری دهیم، که آنها برای آرمان کشورشان و خدایشان مرده اند، آری، و آنها خوشحال هستند.
۱۲ و لامانیان نیز اسیران بسیاری را نگه داشته بودند، که همۀ آنها سرفرمانده هستند، زیرا آنها جان هیچ کس دیگری را امان ندادند. و ما گمان می کنیم که آنها اینک در این زمان در سرزمین نیفای هستند؛ به این گونه است اگر آنها کُشته نشده باشند.
۱۳ و اینک اینها شهرهایی هستند که لامانیان با ریختن خون بسیاری از مردان دلاور ما به تصرّف درآورده اند:
۱۴ سرزمین مانتی یا شهر مانتی و شهر زیزروم و شهر کومنی و شهر آنطیپره.
۱۵ و اینها شهرهایی هستند که هنگامی که من به شهر یهودا رسیدم آنها در تصرّف داشتند؛ و من آنطیپوس و مردانش را یافتم که با توانشان در مستحکم کردن شهر زحمت می کشیدند.
۱۶ آری، و آنها هم جسمی هم روحی افسرده بودند، زیرا آنها در روز با دلاوری می جنگیدند و در شب با زحمت شهرهایشان را نگهداری می کردند؛ و بدین گونه آنها رنج های زیادی از هر نوع را تحمّل کرده بودند.
۱۷ و اینک آنها مصمّم بودند تا در اینجا پیروز شوند یا بمیرند؛ بنابراین تو بخوبی می توانی گمان کنی که این نیروی کوچکی که من با خود آوردم، آری، آن پسران خودم، به آنها امیدهای بزرگی و شادی زیادی دادند.
۱۸ و اینک چنین گذشت که هنگامی که لامانیان دیدند که آنطیپوس نیروی بزرگتری برای لشکرش دریافت کرده است، آنها با دستورات عمورون وادار شدند تا برای نبردعلیه شهر یهودا، یا علیه ما برنیایند.
۱۹ و بدین گونه ما مورد لطف سَروَر قرار گرفتیم؛ زیرا اگر آنها در این ناتوانیِ ما بر سر ما آمده بودند لشکر کوچک ما را شاید نابود می کردند؛ ولی بدین گونه ما حفظ شدیم.
۲۰ آنها از سوی عمورون فرمان داده شدند تا آن شهرهایی را که گرفته بودند نگه دارند. و بدین گونه بیست و ششمین سال پایان یافت. و در آغاز بیست و هفتمین سال، ما شهرمان و خودمان را برای دفاع آماده کرده بودیم.
۲۱ اینک ما خواستار بودیم که لامانیان بر سر ما آیند؛ زیرا ما خواستار نبودیم تا بر آنها در دژهایشان حمله کنیم.
۲۲ و چنین گذشت که ما بیرون جاسوسانی در دور و بر نگه داشتیم، تا مراقب حرکت های لامانیان باشند، که آنها نه در شب نه در روز نتوانند از کنار ما بگذرند که بر شهرهای دیگرمان که در سوی شمال بودند حمله کنند.
۲۳ زیرا ما می دانستیم در آن شهرها آنان به اندازۀ کافی نیرومند نبودند تا با آنها رویارو شوند؛ بنابراین ما خواستار بودیم، اگر آنها از کنار ما بگذرند، از پشت سرشان بر آنها فرود آییم، و بدین گونه آنها همزمان از روبرو و از پشت با ما رویارو می شدند. ما گمان می کردیم که می توانیم بر آنها پیروز شویم، ولی بنگر، ما در این خواسته مان ناامید شدیم.
۲۴ آنها نه جرأت کردند با تمام لشکرشان، نه جرأت کردند با بخشی از آن از کنار ما بگذرند، مبادا آنها به اندازۀ کافی نیرومند نباشند و شکست بخورند.
۲۵ آنها نه جرأت کردند پایین علیه شهر زراحملا پیشروی کنند؛ نه جرأت کردند از سرچشمۀ صیدون بسوی شهر نیفایحا بگذرند.
۲۶ و بدین گونه، با نیروهایشان آنها مصمّم بودند تا آن شهرهایی که گرفته بودند را نگه دارند.
۲۷ و اینک چنین گذشت در دوّمین ماه این سال، از سوی پدران آن دو هزار پسرم آذوقۀ زیادی برای ما آورده شد.
۲۸ و همچنین دو هزار مرد از سرزمین زراحملا برای ما فرستاده شدند. و بدین گونه ما با ده هزار مَرد و آذوقه برای آنها و نیز برای همسرانشان و فرزندانشان آماده شدیم.
۲۹ و لامانیان، بدین گونه با دیدن افزایش روزانۀ نیروهای ما و دریافت آذوقه برای پشتیبانی ما، آنها شروع به ترسان شدن نمودند و شروع به یورش بُردن نمودند تا اگر امکان پذیر بود به دریافت کردن آذوقه و نیروی ما پایان دهند.
۳۰ اینک هنگامی که ما دیدیم که لامانیان با این شیوه شروع به بیمناک شدن نمودند، ما خواستار شدیم تا ترفندی کارساز بر سر آنها بیاوریم؛ بنابراین آنطیپوس دستور داد که من با پسران کوچکم به یک شهر همسایه پیشروی کنم، گویی ما آذوقه به آن شهر همسایه می بردیم.
۳۱ و ما برآن شدیم تا نزدیک شهر آنطیپره پیشروی کنیم، گویی ما به شهری فراتر، در مرزهای کنارۀ دریا می رویم.
۳۲ و چنین گذشت که ما پیشروی کردیم، گویی با آذوقه هایمان به آن شهر می رویم.
۳۳ و چنین گذشت که آنطیپوس با بخشی از لشکرش پیشروی کرد، بقیه را گذاشته تا شهر را نگه دارند. ولی او پیشروی نکرد تا اینکه من با لشکر کوچکم پیشروی کردم و به نزدیک شهر آنطیپره رسیدم.
۳۴ و اینک، در شهر آنطیپره نیرومندترین لشکر لامانیان قرار گرفته بود؛ آری، بیشمارترین.
۳۵ و چنین گذشت که هنگامی که آنها از سوی جاسوسانشان باخبر شدند، آنها با لشکرشان پیش آمدند و علیه ما پیشروی کردند.
۳۶ و چنین گذشت که ما از برابر آنها به سوی شمال گریختیم. و بدین گونه ما قدرتمندترین لشکر لامانیان را به بیراهه کشاندیم؛
۳۷ آری، حتّی تا یک فاصلۀ قابل توجّه، به اندازه ای که هنگامی که آنها دیدند لشکر آنطیپوس با توانشان در حال دنبال کردن آنها هستند، آنها نه به سمت راست برگشتند نه به چپ، بلکه در یک راه راست به دنبال ما آمدند؛ و آن گونه که ما گمان می کنیم، نیّت آنها این بود تا پیش از آنکه آنطیپوس آنها را گرفتار کند ما را بکشند و این که آنها بدست مردم ما محاصره نشوند.
۳۸ و اینک آنطیپوس، با دیدن خطرِ ما، پیشروی لشکرش را سرعت داد. ولی بنگرید، شب هنگام بود؛ بنابراین نه آنها ما را گرفتار کردند نه آنطیپوس آنها را گرفتار کرد؛ بنابراین ما شب را اردو زدیم.
۳۹ و چنین گذشت که پیش از سپیدۀ بامداد، بنگرید، لامانیان ما را دنبال کردند. اینک ما به اندازۀ کافی نیرومند نبودیم تا با آنها درگیر شویم؛ آری، من روا نداشتم که پسران کوچک من به دست آنها بیفتند؛ بنابراین ما به پیشرویمان ادامه دادیم و ما بسوی بیابان پیشروی کردیم.
۴۰ اینک آنها نه جرأت کردند به سمت راست بگردند نه به سمت چپ، مبادا محاصره شوند؛ من هم نه می خواستم به سمت راست بگردم نه به سمت چپ، مبادا آنها مرا گرفتار کنند، و ما نمی توانستیم در برابر آنها ایستادگی کنیم چرا که کُشته می شدیم و آنها فرار می کردند؛ و بدین گونه ما همۀ آن روز را به سوی بیابان گریختیم، حتّی تا اینکه تاریک شد.
۴۱ و چنین گذشت که دوباره، هنگامی که تابش بامداد برآمد، ما لامانیان را بر سر خود دیدیم و از برابر آنها گریختیم.
۴۲ ولی چنین گذشت که آنها پیش از اینکه بازایستند ما را خیلی دنبال نکردند؛ و این در بامداد سوّمین روز ماه هفتم بود.
۴۳ و اینک، ما نمی دانستیم آنها بدست آنطیپوس گرفتار شده بودند یا نه، ولی من به مردانم گفتم: بنگرید، ما نمی دانیم ولی شاید آنها بازایستاده اند با این هدف که ما علیه آنها برآییم، که آنها بتوانند ما را در دام خود بیاندازند؛
۴۴ بنابراین شما چه می گویید، پسرانم، آیا شما به نبرد علیه آنها می روید؟
۴۵ و اینک من به تو می گویم، برادر محبوبم مورونی، که من هرگز چنین شهامت زیادی را ندیده بودم، نه، نه حتّی درمیان همۀ نیفایان.
۴۶ زیرا از آنجایی که من آنها را پسران خودم خوانده ام (زیرا آنها، همۀ آنها خیلی جوان بودند) حتّی چنین به من گفتند: پدر، بنگر خدای ما با ما است، و او روا نخواهد داد که ما فرو افتیم؛ پس بگذار ما برویم؛ ما برادرانمان را نخواهیم کُشت اگر ما را به حال خود بگذارند؛ بنابراین بگذار برویم، مبادا آنها بر لشکر آنطیپوس پیروز شوند.
۴۷ اینک آنها هرگز نجنگیده بودند، با این حال آنها از مرگ نمی ترسیدند؛ و آنها به آزادی پدرانشان بیشتر می اندیشیدند تا جان خودشان؛ آری، آنها از سوی مادرانشان آموزش دیده بودند، که اگر آنها شک نکنند، خدا آنها را رهایی خواهد داد.
۴۸ و آنها برای من سخنان مادرانشان را بازگو کردند، گفتند: ما شک نداریم که مادرانمان این را می دانستند.
۴۹ و چنین گذشت که من با دو هزار نفرم علیه لامانیان که به دنبال ما بودند بازگشتیم. و اینک بنگر، لشکریان آنطیپوس به آنها رسیده بودند و نبرد هراس انگیزی آغاز شده بود.
۵۰ لشکر آنطیپوس، به سبب پیشرویِ درازمدّتشان در چنین زمان کوتاهی، خسته بوده، در آستانۀ افتادن به دست لامانیان بودند؛ و اگر من با دو هزار نفرم بازنگشته بودم آنها به هدف خود رسیده بودند.
۵۱ زیرا آنطیپوس و بسیاری از رهبرانش، به سبب خستگیشان، که به خاطر سرعت پیشروی شان بود، با شمشیر افتاده بودند — بنابراین مردان آنطیپوس، به سبب فروافتادن رهبرانشان سراسیمه شده، شروع به عقب نشینی از برابر لامانیان نمودند.
۵۲ و چنین گذشت که لامانیان شهامت یافتند و شروع به دنبال کردن آنها نمودند؛ و بدین گونه لامانیان با توانِ زیادی به دنبال آنها بودند هنگامی که هیلامان از پشت سرشان با دو هزار نفرش بر سر آنها آمد و شروع به کشتن بی اندازه ای از آنها نمود، به اندازه ای که تمام لشکر لامانیان بازایستادند و به سوی هیلامان برگشتند.
۵۳ اینک هنگامی که مردم آنطیپوس دیدند که لامانیان از آنها برگشتند، آنان مردانشان را گرد هم آوردند و دوباره از پشت بر سر لامانیان آمدند.
۵۴ و اینک چنین گذشت که ما، مردم نیفای، مردم آنطیپوس و من با دو هزار نفرم، لامانیان را محاصره کردیم و آنها را کُشتیم؛ آری، به اندازه ای که آنها وادار شدند تا اسلحه های جنگیشان را تحویل دهند و خودشان را نیز به عنوان اسیران جنگی تسلیم کنند.
۵۵ و اینک چنین گذشت که هنگامی که آنها خود را به ما تسلیم کردند، بنگر، من آن مردان جوانی که همراه من جنگیده بودند را شمردم، از ترس اینکه مبادا بسیاری از آنها کُشته شده باشند.
۵۶ ولی بنگر، در شادی بزرگ من، حتّی یک تن از آنها بر زمین فرو نیفتاده بود؛ آری، و آنها گویی با نیروی خدا جنگیده بودند؛ آری، هرگز شنیده نشده بود که چنین مردانی با چنین نیروی معجزه آسایی جنگیده باشند؛ و با چنین قدرت توانایی آنها بر لامانیان فرود آمدند که آنها آنان را ترساندند؛ و به این دلیل لامانیان خود را به عنوان اسیران جنگی تسلیم کردند.
۵۷ و از آنجایی که ما جایی برای اسیرانمان نداشتیم که بتوانیم آنها را نگهبانی دهیم تا آنها را از لشکریان لامانیان نگاه داریم، از این رو ما آنها و بخشی از آن مردان آنطیپوس که کُشته نشده بودند را با آنها به سرزمین زراحملا فرستادیم؛ و بقیه را من گرفتم و آنها به عمونیانِ نوجوانم پیوستند و ما راه بازگشت به شهر یهودا را پیش گرفتیم.

----------
/study/scriptures/bofm/alma/57
فصل ۵۷
هیلامان گرفتنِ آنطیپره و تسلیم شدن کُومنی و سپس دفاع از آن را بازگو می کند — نوجوانان عمونیِ او دلیرانه می جنگند، همه زخمی می شوند ولی هیچکدام کُشته نمی شوند — جید از کُشته شدن و فرار اسیران لامانی گزارش می دهد. نزدیک به ۶۳ پیش از میلاد.
۱ و اینک چنین گذشت که من نامه ای از عمورونِ پادشاه دریافت کردم، با این بیان که اگر من آن اسیران جنگی را که ما گرفته بودیم تحویل دهم او شهر آنطیپره را به ما تحویل می دهد.
۲ ولی من نامه ای به پادشاه فرستادم، که ما مطمئن هستیم که نیروهای ما کافی هستند تا شهر آنطیپره را با نیروی خودمان بگیریم؛ و ما می بایستی خودمان را نادان بشماریم اگر اسیران را برای آن شهر تحویل دهیم، و اینکه ما تنها اسیرانمان را مبادله می کنیم.
۳ و عمورون از نامۀ من سر باز زد، زیرا او نمی خواست اسیران را مبادله کند؛ بنابراین ما شروع به آماده شدن نمودیم تا علیه شهر آنطیپره برویم.
۴ ولی مردم آنطیپره شهر را ترک کردند و به شهرهای دیگرشان، که بر آنها تصرّف داشتند گریختند تا آنها را مستحکم کنند؛ و بدین گونه شهر آنطیپره به دست ما افتاد.
۵ و بدین گونه بیست و هشتمین سال فرمانروایی داوران پایان یافت.
۶ و چنین گذشت که در آغاز بیست و نهمین سال، ما یک بارِ آذوقه دریافت کردیم و همچنین به لشکرمان افزوده شد، از سرزمین زراحملا و از سرزمین دور و بر که شش هزار مرد بودند، به غیر از شصت پسرِ عمونیان که آمده بودند تا به برادرانشان، دستۀ کوچک دو هزار نفری من بپیوندند. و اینک بنگر، ما نیرومند شدیم، آری و ما همچنین آذوقۀ فراوانی که برای ما آورده شده بود را داشتیم.
۷ و چنین گذشت که این خواستۀ ما بود تا با لشکری که قرار داده شده بود تا شهر کومنی را حفاظت کنند نبردی بپا کنیم.
۸ و اینک بنگر، من به تو نشان خواهم داد که ما خواستۀ خود را زود به انجام رساندیم؛ آری، با قدرت نیرومندمان، یا با بخشی از قدرت نیرومندمان، ما در شب، شهر کومنی را کمی پیش از آنکه آنها بار آذوقه شان را دریافت کنند محاصره کردیم.
۹ و چنین گذشت که ما در دور و بر شهر برای چندین شب اردو زدیم؛ ولی با شمشیرهایمان خوابیدیم و نگهبانانی را نگه داشتیم که لامانیان نتوانند در شب بر سر ما بیایند و ما را بکُشند، که آنها چندین بار تلاش کردند؛ ولی هر چند باری که آنها تلاش کردند خون آنها ریخته شد.
۱۰ سرانجام آذوقۀ آنها رسید و آنها در آستانۀ ورود به شهر در شب بودند. و ما بجای اینکه لامانیان باشیم، نیفایانی بودیم؛ بنابراین، ما آنها و آذوقۀ آنها را گرفتیم.
۱۱ و با وجودی که لامانیان این گونه از پشتیبانی خود بُریده شدند، آنها هنوز هم مصمّم بودند تا شهر را نگه دارند؛ بنابراین لازم شد که ما آن آذوقه ها را برداریم و آنها را به یهودا و اسیران را به زراحملا بفرستیم.
۱۲ و چنین گذشت که چند روزی نگذشته بود پیش از آنکه لامانیان شروع نمودند به از دست دادن همۀ امیدشان به دریافت کمک؛ بنابراین آنها آن شهر را به دست ما تحویل دادند؛ و بدین گونه ما خواسته هایمان را در بدست آوردن شهر کومنی به انجام رساندیم.
۱۳ ولی چنین گذشت که اسیران ما چنان زیاد بودند که، با وجود تعداد زیادمان، ما ناگزیر شدیم تا همۀ نیرویمان را برای نگهداری آنها بکار بریم، یا آنها را بکشیم.
۱۴ زیرا بنگر، آنها در جمعیّت های زیاد شورش می کردند و با سنگ و با گُرز، یا با هر چیز دیگری که آنها می توانستند در دستشان بگیرند می جنگیدند، به اندازه ای که ما بیش از دو هزار تن از آنها را پس از اینکه آنها خودشان را به عنوان اسیران تسلیم کرده بودند کُشتیم.
۱۵ بنابراین برای ما لازم شد که به زندگی آنها پایان دهیم، یا آنها را شمشیر به دست بسوی پایین تا سرزمین زراحملا نگهبانی کنیم؛ و آذوقۀ ما نیز، با وجود آنچه که ما از لامانیان گرفته بودیم، تنها برای مردم خودمان کافی بود و نه بیشتر.
۱۶ و اینک، در آن شرایط بحرانی، این یک موضوع جدّی شد تا دربارۀ این اسیران جنگی تصمیم بگیریم؛ با این وجود، ما برنامه ریختیم تا آنها را بسوی پایین به سرزمین زراحملا بفرستیم؛ بنابراین ما بخشی از مردانمان را برگزیدیم و به آنها مسئولیّت بر اسیرانمان را دادیم تا بسوی پایین به سرزمین زراحملا بروند.
۱۷ ولی چنین گذشت که فردایش آنها بازگشتند. و اینک بنگر، ما دربارۀ اسیران از آنها جویا نشدیم؛ زیرا بنگر، لامانیان بر سر ما آمده بودند و آنها در زمان مناسب بازگشتند تا ما را از افتادن به دست آنها نجات دهند. زیرا بنگر، عمورون یک بارِ آذوقۀ تازه و نیز یک لشکر بیشمار از مردان را برای پشتیبانی آنها فرستاده بود.
۱۸ و چنین گذشت که آن مردانی که ما با اسیران فرستادیم در زمان مناسب رسیدند تا آنها را در حالیکه آنها در آستانۀ پیروز شدن بر ما بودند بازدارند.
۱۹ ولی بنگر، دستۀ کوچک دو هزار و شصت نفریِ من با بی باکیِ تمام می جنگیدند؛ آری، آنها در برابر لامانیان پایدار بودند و همۀ کسانی که در برابر آنها می ایستادند را به کام مرگ می فرستادند.
۲۰ و در حالیکه باقیماندۀ لشکر ما در آستانۀ عقب نشینی از برابر لامانیان بودند، بنگر، آن دو هزار و شصت نفر پایدار و بی باک بودند.
۲۱ آری، و آنها فرمان می بردند و می کوشیدند تا با دقّت هر فرمانی را انجام دهند؛ آری، و براستی برپایۀ ایمانشان برای آنها انجام می شد؛ و من سخنانی را که آنها به من گفتند که مادرانشان به آنها آموزش داده بودند به یاد آوردم.
۲۲ و اینک بنگر، این پسرانم بودند و آن مردانی که برگزیده شده بودند تا اسیران را ببرند، کسانی که ما این پیروزی بزرگ را به آنها مدیون هستیم؛ زیرا این آنها بودند که لامانیان را سرکوب کردند؛ بنابراین آنها به شهر مانتی پس رانده شدند.
۲۳ و ما شهرمان کومنی را نگه داشتیم و همۀ ما با شمشیر نابود نشدیم؛ با این وجود، ما زیان زیادی را تحمّل کردیم.
۲۴ و چنین گذشت که پس از اینکه لامانیان گریختند، من بیدرنگ دستور دادم که مردانم که زخمی شده بودند از میان مُردگان برداشته شوند و واداشتم که زخم هایشان بسته شود.
۲۵ و چنین گذشت که آنها دویست نفراز دوهزار و شصت نفرِ من بودند، که به سبب از دست دادن خون از هوش رفته بودند؛ با این وجود، برپایۀ نیکی خدا و در شگفت زدگی زیاد ما و نیز شادی تمام لشکر ما، یک تن از آنها نبود که هلاک شده باشد؛ آری، و یک نفر در میان آنها نبود که زخم های بسیاری دریافت نکرده باشد.
۲۶ و اینک، حفظ شدن آنها برای تمام لشکر ما حیرت انگیز بود، آری، اینکه آنها امان بیابند در حالیکه یک هزار تن از برادران ما بودند که کُشته شدند. و ما به درستی آن را به قدرت معجزه آسای خدا نسبت می دهیم، به سبب ایمان بی اندازۀ آنها به آنچه که آنها آموزش دیده بودند تا ایمان آورند — اینکه یک خدای دادگری بوده، و هر کسی که شک نمی کرد، اینکه آنها با قدرت شگفت انگیز او حفظ می شدند.
۲۷ اینک این ایمانِ آن کسانی بود که من از آنها سخن گفته ام؛ آنها جوان هستند و ذهن های آنها استوار است و آنها پیوسته به خدا توکّل می کنند.
۲۸ و اینک چنین گذشت که پس از اینکه ما بدین گونه از مردان زخمی خود مراقبت کردیم، و مُردگان خود و همچنین مُردگان لامانیان را دفن کردیم، که بسیار بودند، بنگر، ما از جید دربارۀ اسیرانی که با آنها شروع به رفتن بسوی پایین به سرزمین زراحملا نموده بودند جویا شدیم.
۲۹ اینک جید سرفرماندۀ دسته ای بود که تعیین شده بودند تا آنها را تا آن سرزمین نگهبانی کنند.
۳۰ و اینک، اینها سخنانی هستند که جید به من گفت: بنگر، ما با اسیرانمان شروع به پایین رفتن به سرزمین زراحملا نمودیم. و چنین گذشت که ما به جاسوسان لشکرمان که به بیرون فرستاده شده بودند تا مراقب اردوی لامانیان باشند برخوردیم.
۳۱ و آنها بر ما فریاد زدند، گفتند — بنگرید، لشکریان لامانیان در حال پیشروی به سوی شهر کومنی هستند؛ و بنگرید، آنها بر سر آنان فرود خواهند آمد، آری، و مردم ما را نابود خواهند کرد.
۳۲ و چنین گذشت که اسیران ما فریادهای آنها را شنیدند، که سبب شد آنها شهامت یابند؛ و آنها در شورشی علیه ما برخاستند.
۳۳ و چنین گذشت به سبب شورش آنها ما واداشتیم تا شمشیرهایمان بر سر آنها بیاید. و چنین گذشت که آنها در یک جمعیّت با شمشیرهای ما برخورد کردند، که در آن، تعداد بیشتری از آنها کُشته شدند؛ و باقیماندۀ آنها از دست ما فرار کردند و گریختند.
۳۴ و بنگر، هنگامی که آنها گریختند و ما نتوانستیم آنها را بگیریم، ما با سرعت بسوی شهر کومنی پیشروی کردیم؛ و بنگر، ما به موقع رسیدیم که بتوانیم به برادرانمان در حفظ کردن آن شهر کمک کنیم.
۳۵ و بنگر، ما دوباره از دست دشمنانمان رهایی داده شدیم. برکت یافته است نام خدایمان؛ زیرا بنگر، این او است که ما را رهایی داده است؛ آری، که این چیز بزرگ را برای ما انجام داده است.
۳۶ اینک چنین گذشت که هنگامی که من، هیلامان، این سخنان را از جید شنیدم، به سبب نیکی خدا در حفظ کردن ما، اینکه همۀ ما هلاک نشویم، آکنده از شادی بی اندازه ای شدم؛ آری، و من اطمینان دارم که روان آنهایی که کُشته شدند به آرامش خدایشان وارد شده اند.

----------
/study/scriptures/bofm/alma/58
فصل ۵۸
هیلامان، جید و تعامنِر با یک ترفند شهر مانتی را می گیرند — لامانیان عقب نشینی می کنند — پسرانِ مردم عمون در حالیکه در دفاع از آزادی و ایمانشان با استواری ایستادگی می کنند محافظت می شوند. نزدیک به ۶۳–۶۲ پیش از میلاد.
۱ و بنگرید، اینک چنین گذشت که هدف بعدی ما بدست آوردن شهر مانتی بود؛ ولی بنگرید، هیچ راهی نبود که ما بتوانیم با دسته های کوچک خود آنها را از شهر بیرون آوریم. زیرا بنگرید، آنها آنچه که ما تاکنون انجام داده بودیم را به یاد داشتند؛ بنابراین ما نمی توانستیم آنها را دور از دژهایشان به دام اندازیم.
۲ و تعداد آنها آنچنان از لشکر ما بیشتر بود که ما جرأت پیش رفتن و حمله به آنها در دژهایشان را نداشتیم.
۳ آری، و لازم شد که ما مردانمان را در نگاه داری از آن بخش هایی از سرزمین که دوباره به تصرّف خود درآورده بودیم بکار بریم؛ بنابراین لازم شد که ما منتظر بمانیم، که ما نیروی بیشتر و همچنین یک بارِ آذوقۀ تازه از سرزمین زراحملا دریافت کنیم.
۴ و چنین گذشت که من بدین گونه فرستاده ای به فرماندار سرزمینمان فرستادم، تا او را دربارۀ امور مردممان آگاه کنم. و چنین گذشت که ما منتظر ماندیم تا آذوقه و نیرو از سرزمین زراحملا دریافت کنیم.
۵ ولی بنگرید، این تنها کمی برای ما سود داشت؛ زیرا لامانیان نیز روز به روز نیروی زیادی و همچنین آذوقۀ بسیاری دریافت می کردند؛ و شرایط ما در این دورۀ زمان بدین گونه بود.
۶ و لامانیان گاه به گاه، با برنامۀ ترفندِ نابودی ما، بر ما یورش می بردند؛ با این وجود ما، به سبب پناهگاه هایشان و دژهایشان، نمی توانستیم به نبرد علیه آنها برآییم.
۷ و چنین گذشت که ما در این شرایطِ دشوار برای مدّت چندین ماه منتظر ماندیم، حتّی تا اینکه ما به دلیل کمبود مواد غذایی در آستانۀ هلاک شدن بودیم.
۸ ولی چنین گذشت که ما مواد غذایی که با یک لشکر دو هزار نفری برای کمک به ما نگهبانی می شد دریافت کردیم؛ و این همۀ کمکی بود که ما دریافت کردیم، تا از خودمان و کشورمان از افتادن به دست دشمنانمان دفاع کنیم، آری، تا با یک دشمنی که بیشمار بود درگیر شویم.
۹ و اینک دلیل این سختی هایمان، یا دلیل اینکه چرا آنها نیروی بیشتری برای ما نفرستادند را ما نمی دانستیم؛ از این رو ما غمگین بودیم و همچنین آکنده از ترس، که مبادا مجازات های خدا به برانداخته شدن ما و نابودی کامل ما، به گونه ای بر سر سرزمین ما بیاید.
۱۰ بنابراین ما روان هایمان را در نیایش به خدا برون ریختیم که او ما را نیرومند کند و ما را از دست دشمنانمان رهایی دهد، آری، و همچنین به ما نیرویی بدهد که ما بتوانیم شهرهایمان و سرزمین هایمان و دارایی هایمان را برای پشتیبانی مردم خود نگاه داریم.
۱۱ آری، و چنین گذشت که سَروَر خدای ما به ما اطمینان داد که او ما را رهایی خواهد داد؛ آری، تا به این اندازه که او به روان های ما آرامش داد، به ما ایمانی قوی عطا کرد و سبب شد که ما به رهایی مان بدست او امیدوار شویم.
۱۲ و ما با نیروی کوچکی که دریافت کرده بودیم شهامت یافتیم و تصمیمی قاطع گرفتیم تا بر دشمنانمان پیروز شویم، و سرزمین هایمان و دارایی هایمان و همسرانمان و فرزندانمان و آرمان آزادی خود را نگاه داریم.
۱۳ و بدین گونه ما با همۀ توانمان علیه لامانیانی که در شهر مانتی بودند پیش رفتیم؛ و در کنار بیابانی که نزدیک شهر بود چادرهایمان را زدیم.
۱۴ و چنین گذشت که فردایش، هنگامی که لامانیان دیدند که ما در مرزهای کنار بیابانی بودیم که نزدیک شهر بود، اینکه آنها جاسوسانشان را بیرون به دور و بر ما فرستادند که آنها بتوانند تعداد و نیروی لشکر ما را دریابند.
۱۵ و چنین گذشت که هنگامی که آنها دیدند که ما، برپایۀ تعدادمان، نیرومند نبودیم، و از ترس اینکه ما راه پشتیبانی آنها را ببندیم مگر اینکه آنها به نبرد علیه ما بیرون آیند و ما را بکُشند، و نیز با گمان اینکه آنها با سپاهیان بیشمارشان می توانند ما را به آسانی نابود کنند، از این رو آنها شروع به آماده شدن نمودند تا به نبرد علیه ما بیرون آیند.
۱۶ و هنگامی که ما دیدیم که آنها در حال آماده شدن بودند تا علیه ما بیرون آیند، بنگرید، من واداشتم تا جید با تعداد اندکی از مردان، خود را در بیابان پنهان کند، و نیز اینکه تعامنِر و تعداد اندکی از مردان، خودشان را در بیابان پنهان کنند.
۱۷ اینک جید و مردانش در سمت راست و دیگران در سمت چپ بودند؛ و هنگامی که آنها بدین گونه خود را پنهان کردند، بنگرید، در همان جایی که ما نخست چادرهایمان را برای زمانی زده بودیم که لامانیان به نبرد علیه ما بیرون آیند، من با باقیماندۀ لشکرم ماندم.
۱۸ و چنین گذشت که لامانیان با لشکر بیشمارشان علیه ما بیرون آمدند. و هنگامی که آنها آمدند و با شمشیر در آستانۀ فرود آمدن بر ما شدند، من واداشتم که مردانم، کسانی که با من بودند، به سوی بیابان عقب نشینی کنند.
۱۹ و چنین گذشت که لامانیان با سرعت زیاد ما را دنبال کردند، زیرا آنها بی اندازه خواستار پیروزی بر ما بودند که ما را بکشند؛ بنابراین آنها ما را تا بیابان دنبال کردند؛ و ما از میان جید و تعامنِر گذشتیم، به اندازه ای که آنها از سوی لامانیان دیده نشدند.
۲۰ و چنین گذشت که هنگامی که لامانیان گذشتند، یا هنگامی که لشکرشان گذشت، جید و تعامنِر از جاهای مخفی خود برخاستند، و راه را بر جاسوسان لامانیان بستند که آنها نتوانند به شهر برگردند.
۲۱ و چنین گذشت که هنگامی که آنها راه آنان را بستند، آنها به سوی شهر دویدند و بر سر نگهبانانی که برای نگهبانی شهر گذاشته شده بودند ریختند، به اندازه ای که آنها آنان را نابود کردند و شهر را به تصرّف درآوردند.
۲۲ اینک این انجام شد برای اینکه لامانیان اجازه دادند تمام لشکرشان، مگر تنها چند نگهبان، به بیابان کشیده شوند.
۲۳ و چنین گذشت که جید و تعامنِر به این روش دژهای آنان را به تصرّف درآوردند. و چنین گذشت که ما پس از سفر زیاد در بیابان بسوی سرزمین زراحملا به راه خود ادامه دادیم.
۲۴ و هنگامی که لامانیان دیدند که آنها در حال پیشروی بسوی سرزمین زراحملا بودند، آنها بی اندازه ترسیدند، مبادا این برنامه ای بوده باشد تا آنها را به نابودی بکشاند؛ بنابراین آنها دوباره شروع به عقب نشینی بسوی بیابان نمودند، آری، حتّی از همان راهی که آمده بودند برگشتند.
۲۵ و بنگرید، شب بود و آنها چادرهایشان را زدند، زیرا سرفرماندهان لامانیان گمان کرده بودند که نیفایان به سبب پیشروی شان خسته هستند؛ و با گمان به اینکه آنان تمام لشکرشان را رانده اند از این رو آنها دربارۀ شهر مانتی هیچ نیندیشیدند.
۲۶ اینک چنین گذشت که هنگامی که شب شد، من واداشتم که مردانم نخوابند، بلکه آنها از راه دیگری بسوی سرزمین مانتی پیشروی کنند.
۲۷ و به سبب این پیشروی ما در هنگام شب، بنگرید، فردایش ما فراتر از لامانیان بودیم، به اندازه ای که ما پیش از آنها به شهر مانتی رسیدیم.
۲۸ و بدین گونه چنین گذشت که با این ترفند ما شهر مانتی را بدون خونریزی تصرّف کردیم.
۲۹ و چنین گذشت که هنگامی که لشکریان لامانیان نزدیک شهر رسیدند و دیدند که ما آمادۀ رویارویی با آنها هستیم، آنها بی اندازه حیرت زده و ترسان شدند، به اندازه ای که آنها به بیابان گریختند.
۳۰ آری، و چنین گذشت که لشکریان لامانیان از همۀ این گوشۀ سرزمین گریختند. ولی بنگرید، آنها زنان و بچه های بسیاری را با خود بُرده بودند.
۳۱ و آن شهرهایی که بدست لامانیان افتاده بودند، همۀ آنها در این زمان در تصرّف ما هستند؛ و پدران ما و زنان ما و بچه های ما در حال برگشتن به خانه های خود هستند، همه مگر کسانی که بدست لامانیان اسیر شده و بُرده شده اند.
۳۲ ولی بنگرید، لشکریان ما برای نگاه داری چنین تعداد بزرگی از شهرها و چنین دارایی هایی کم هستند.
۳۳ ولی بنگرید، ما به خدایمان توکّل می کنیم که به ما پیروزی بر آن سرزمین ها را داده است، به اندازه ای که ما آن شهرها و آن سرزمین هایی را که از آن خود ما بودند را بدست آورده ایم.
۳۴ اینک ما دلیل اینکه دولت به ما نیروی بیشتری عطا نمی کند را نمی دانیم؛ آن مردانی که نزد ما آمدند هم نمی دانند چرا ما نیروی زیادتری دریافت نکرده ایم.
۳۵ بنگرید، ما نمی دانیم شاید شما ناموفّق بوده اید و نیرویی را به آن گوشه از سرزمین کشانده اید؛ اگر چنین باشد، ما خواستار غُرولند کردن نیستیم.
۳۶ و اگر چنین نیست، بنگرید، ما می ترسیم که در دولت دودستگی باشد که آنها مردان بیشتری برای کمک به ما نمی فرستند؛ زیرا ما می دانیم که تعداد آنها بیشتر از این که فرستاده اند هستند.
۳۷ ولی، بنگر، این مهّم نیست — ما اطمینان داریم خدا ما را با وجود ناتوانی لشکریانمان رهایی خواهد داد، آری، و ما را از دست دشمنانمان رهایی خواهد داد.
۳۸ بنگرید، این بیست و نهمین سال است، پیش از پایان، و ما سرزمین هایمان را در تصرّف داریم؛ و لامانیان به سرزمین نیفای گریخته اند.
۳۹ و آن پسرانِ مردم عمون، کسانی که من ازآنها به والایی سخن گفته ام، با من در شهر مانتی هستند؛ و سَروَر آنها را پشتیبانی کرده است، آری، و آنها را از فرو افتادن با شمشیر حفظ کرده است، به اندازه ای که حتّی یک تن کشته نشده است.
۴۰ ولی بنگرید، آنها زخم های بسیاری برداشته اند؛ با این وجود آنها در آن آزادی که خدا با آن آنها را آزاد ساخته است با استواری ایستادگی می کنند؛ و آنها در به یاد آوردن سَروَر خدایشان روز به روز هوشیار هستند؛ آری، آنها می کوشند تا دستورات او و داوری های او و فرمان های او را پیوسته نگه دارند؛ و ایمان آنها در نبوّت های دربارۀ آنچه می آید قوی است.
۴۱ و اینک، برادر محبوبم، مورونی، باشد که سَروَر خدای ما، که ما را بازخرید کرده است و ما را آزاد ساخته است، تو را پیوسته در پیشگاه خود نگه دارد؛ آری، و باشد که او این مردم را مورد لطف قرار دهد، حتّی اینکه شما در به تصرّف آوردن همۀ آنچه که لامانیان از ما گرفته اند، که برای پشتیبانی ما بود، موفّق شوید. و اینک، بنگر، من نامۀ خود را پایان می دهم. من هیلامان، پسر آلما هستم.

----------
/study/scriptures/bofm/alma/59
فصل ۵۹
مورونی از پهوران می خواهد تا نیروهای هیلامان را نیرومند کند — لامانیان شهر نیفایحا را می گیرند — مورونی از دولت خشمگین است. نزدیک به ۶۲ پیش از میلاد.
۱ اینک چنین گذشت در سال سی ام از فرمانروایی داوران بر مردم نیفای، پس از اینکه مورونی نامۀ هیلامان را دریافت کرده و خوانده بود، او به سبب بهروزی، آری، به سبب موفّقیت بی اندازه ای که هیلامان در بدست آوردن آن سرزمین هایی که از دست رفته بودند داشته بود، بی اندازه شادمان شد.
۲ آری، و او این را بر همۀ مردمش، در همۀ سرزمین دور و بر در آن بخشی که او بود، آشکار کرد که آنها نیز شادمان شوند.
۳ و چنین گذشت که او بیدرنگ نامه ای به پهوران فرستاد، خواستار شده که او مردان را وادارد گرد هم آیند تا هیلامان، یا لشکریان هیلامان را نیرومند کنند به اندازه ای که او بتواند به آسانی آن بخش از سرزمین را که او چنین معجزه آسا در دوباره بدست آوردن تصرّف کرده بود نگه دارد.
۴ و چنین گذشت هنگامی که مورونی این نامه را به سرزمین زراحملا فرستاد، او دوباره شروع به برنامه ریزی نمود که بتواند باقیماندۀ آن دارایی ها و شهرهایی را که لامانیان از آنها گرفته بودند بدست آورد.
۵ و چنین گذشت که در حالیکه مورونی بدین گونه در حال آماده شدن بود تا علیه لامانیان به نبرد برود، بنگرید، مردم نیفایحا که از شهر مورونی و از شهر لیحای و شهر موریانتون گرد هم آمده بودند، مورد حملۀ لامانیان قرار گرفتند.
۶ آری، حتّی کسانی که وادار به گریختن از سرزمین مانتی شده بودند و از سرزمین دور و بر آمده بودند، به لامانیانِ در این بخش از سرزمین پیوسته بودند.
۷ و بدین گونه بی اندازه بیشمار بودند، آری، و روز به روز نیرو دریافت می کردند و با فرمان عمورون آنها علیه مردم نیفایحا پیش آمدند، و آنها در کُشتاری بی اندازه بزرگ شروع به کشتن آنان نمودند.
۸ و لشکریان آنها چنان بیشمار بودند که باقیماندۀ مردم نیفایحا ناگزیر به گریختن از برابر آنها شدند؛ و آنان حتّی آمدند و به لشکر مورونی پیوستند.
۹ و اینک چون مورونی گمان کرده بود که مردانی را به شهر نیفایحا بفرستد، تا به کمک مردم در نگهداری آن شهر بروند، و با دانستن اینکه نگهداری شهر از افتادن آن به دست لامانیان آسان تر از باز پس گرفتن آن از آنهاست، او گمان کرد که آنها به آسانی آن شهر را نگه خواهند داشت.
۱۰ بنابراین او همۀ نیروهایش را نگه داشت تا آن جاهایی که او باز بدست آورده بود را نگه دارد.
۱۱ و اینک، هنگامی که مورونی دید که شهر نیفایحا از دست رفت، او بی اندازه اندوهگین شد، و شروع به شک کردن نمود که شاید به سبب نابکاریِ مردم است که آنها به دست برادرانشان بیفتند.
۱۲ اینک این برای همۀ سرفرماندهان او چنین بود. آنها نیز به سبب نابکاریِ مردم شک کردند و شگفت زده شدند، واین به سبب موفقیّت لامانیان بر آنها بود.
۱۳ و چنین گذشت که مورونی، به سبب بی تفاوتی آنها دربارۀ آزادی کشورشان، بر دولت خشمگین شد.

----------
/study/scriptures/bofm/alma/60
فصل ۶۰
مورونی از کوتاهیِ دولت نسبت به لشکریان، به پهوران گلّه می کند — سَروَر روا می دارد تا پرهیزکاران کشته شوند — نیفایان باید قدرت و منابع خود را بکار برند تا خودشان را از دست دشمنانشان رهایی دهند — مورونی به جنگ علیه دولت تهدید می کند مگر اینکه به لشکریانش کمک شود. نزدیک به ۶۲ پیش از میلاد.
۱ و چنین گذشت که او دوباره به فرماندار سرزمین که پهوران بود نامه نوشت، و اینها سخنانی هستند که او نوشت، گفتا: بنگر، من نامۀ خودم را به پهوران در شهر زراحملا، که داور اعظم و فرمانروا بر آن سرزمین است و نیز به همۀ کسانی که از سوی این مردم برگزیده شده اند تا فرمانروایی و امور این جنگ را اداره کنند می نویسم.
۲ زیرا بنگرید، من برای محکومیّت آنها اندکی دارم که بگویم؛ زیرا بنگرید، شما خودتان می دانید که تعیین شده اید تا مردان را گرد هم آورید و آنها را با شمشیر و دِشنه، و همه گونه اسلحه های جنگی از هر گونه مسلح کنید و علیه لامانیان، در هر بخشی که آنها به سرزمین ما بیایند پیش فرستید.
۳ و اینک بنگرید، من به شما می گویم که من خودم و همچنین مردانم و همچنین هیلامان و مردانش، زجرهای زیادی را تحمّل کرده ایم؛ آری، یعنی گرسنگی، تشنگی و خستگی زیاد، و همه گونه رنجی از هر گونه.
۴ ولی بنگرید، اگر زجرهای ما همین بود ما نه غُرولند می کردیم نه شکایت.
۵ ولی بنگرید، بزرگ بوده است کشتار در میان مردم ما؛ آری، هزاران تن با شمشیر فروافتاده اند، در حالیکه اگر شما نیروی کافی به لشکریان ما می دادید و به آنها کمک می کردید به گونۀ دیگری می شد. آری، بزرگ بوده است کوتاهیِ شما نسبت به ما.
۶ و اینک بنگرید، ما خواستاریم دلیل این کوتاهیِ بی اندازه بزرگ را بدانیم؛ آری، ما خواستاریم دلیل وضعیّت بی فکریِ شما را بدانیم.
۷ آیا می توانید بیاندیشید در یک وضعیّت سستی و بی فکری بر تخت هایتان نشسته باشید، در حالیکه دشمنان شما کشتار را در دور و بر شما پراکنده می کنند؟ آری، در حالیکه آنها هزاران تن از برادران شما را می کُشند —
۸ آری، حتّی آنهایی که به شما برای پناه چشم دوخته اند، آری، شما را در وضعیّتی گذاشته اند که شما می توانستید به آنها یاری رسانید، آری، که شما می توانستید لشکریانی برای آنها بفرستید، تا آنها را نیرومند کنید و هزاران تن از آنها را از فروافتادن با شمشیر می توانستید نجات دهید.
۹ ولی بنگرید، این همۀ آن نیست — شما آذوقه هایتان را از آنها دریغ کرده اید، به اندازه ای که بسیاری جنگیده اند و تا پای جانشان خون داده اند، به سبب خواسته های بزرگشان که آنها برای بهروزی این مردم داشتند؛ آری، و این را هنگامی که آنها از گرسنگی در آستانۀ هلاک شدن بودند آنها انجام داده اند، به سبب فروگذاری بی اندازه بزرگ شما نسبت به آنها.
۱۰ و اینک، برادران محبوبم — زیرا شما می بایستی محبوب باشید؛ آری، و شما می بایستی خودتان را با کوشایی بیشتری برای بهروزی و آزادی این مردم برانگیزید؛ ولی بنگرید، شما از آنها فروگذاری کرده اید به اندازه ای که انتقام خون هزاران تن بر سر شما خواهد آمد؛ آری، زیرا برای خدا همۀ فریاد ها و همۀ زجرهای آنها شناخته شده اند —
۱۱ بنگرید، آیا می توانید گمان کنید که شما بتوانید بر تخت هایتان بنشینید و به سبب نیکی بی اندازۀ خدا شما بتوانید هیچ نکنید و او شما را رهایی دهد؟ بنگرید، اگر شما این را گمان کرده اید شما در بیهودگی گمان کرده اید.
۱۲ آیا شما این را گمان می کنید، بسیاری از برادران شما به سبب نابکاری هایشان کشته شده اند؟ من به شما می گویم، اگر شما این را گمان کرده اید شما در بیهودگی گمان کرده اید؛ زیرا من به شما می گویم، بسیاری هستند که با شمشیر فروافتاده اند؛ و بنگرید این برای محکومیّت شماست؛
۱۳ زیرا سَروَر روا می دارد تا پرهیزکاران کشته شوند که دادگری و مجازات او بر نابکاران بیاید؛ بنابراین شما نیازی ندارید گمان کنید که پرهیزکاران از دست رفته اند برای اینکه آنها کشته شده اند؛ بلکه بنگرید، آنها به آسایش سَروَر خدایشان وارد می شوند.
۱۴ و اینک بنگرید، من به شما می گویم، من بی اندازه می ترسم که به سبب سُستی بی اندازۀ آنها، مجازات خدا بر سر این مردم بیاید، آری، حتّی به سبب سُستی حکومت ما، و فروگذاری بی اندازه زیاد آنها نسبت به برادرانشان، آری، نسبت به کسانی که کشته شده اند.
۱۵ زیرا اگر برای این نابکاری نبود که نخست بر سر ما آغاز شد، ما می توانستیم در برابر دشمنانمان ایستادگی کنیم که آنها نتوانند هیچ قدرتی بر ما بدست آورند.
۱۶ آری، اگر برای این جنگی نبود که در میان خودمان بپا شد؛ آری، اگر برای این سلطنت طلبان نبود که سبب خونریزی زیادی در میان خودمان شد؛ آری، زمانی که ما در میان خودمان درگیر بودیم، اگر ما نیروی خودمان را همان گونه که تاکنون متّحد کرده ایم، متحّد کرده بودیم؛ آری، اگر برای خواستار بودن قدرت و اختیاری که آن سلطنت طلبان بر ما داشتند نبود؛ اگر آنها نسبت به آرمان آزادی ما راستین می بودند و بجای برداشتن شمشیرهایشان علیه ما که سبب چنین خونریزی زیادی در میان ما شد، با ما متّحد شده بودند، و علیه دشمنانمان پیش رفته بودند؛ آری، اگر ما با نیروی سَروَر علیه آنها پیش رفته بودیم، ما دشمنانمان را پراکنده می کردیم، زیرا این برپایۀ برآورده کردن سخن او انجام می شد.
۱۷ ولی بنگرید، اینک لامانیان بر سر ما می آیند، سرزمین های ما را تصرّف کرده و آنها مردم ما را با شمشیر می کشند، آری، زنانمان و بچه هایمان را و همچنین آنها را به عنوان اسیر با خود می بَرند، آنها را وا می دارند که همه گونه رنجی را تحمل کنند، و این به سبب نابکاری بزرگ کسانی است که به دنبال قدرت و اختیار داشتن هستند، آری، یعنی آن سلطنت طلبان.
۱۸ ولی چرا من می بایستی دربارۀ این موضوع زیاد بگویم؟ زیرا ما نمی دانیم شاید شما خودتان به دنبال داشتن اختیار هستید. ما نمی دانیم شاید این است که شما نیز نسبت به کشورتان میهن فروش هستید.
۱۹ یا این است که شما از ما فروگذاری کرده اید برای اینکه شما در مرکز کشورمان هستید و فراگرفته در امنیّت، که اجازه نمی دهید مواد غذایی و همچنین مردانی برای نیرومند کردن لشکریانمان برای ما فرستاده شود؟
۲۰ آیا فرمان های خدایتان سَروَر را فراموش کرده اید؟ آری، آیا اسارت پدرانمان را فراموش کرده اید؟ آیا چند باری که ما از دست دشمنانمان رهایی داده شده ایم را فراموش کرده اید؟
۲۱ یا آیا گمان می کنید که در حالیکه ما بر تخت هایمان می نشینیم و ابزاری را که سَروَر برا ی ما فراهم کرده است را بکار نمی بریم، سَروَر ما را هنوز هم رهایی خواهد داد؟
۲۲ آری، آیا در تنبلی می نشینید در حالیکه با هزاران تن از آنها فرا گرفته شده اید، آری، و همچنین ده ها هزار تن، که در تنبلی می نشینند، در حالیکه هزاران تن در دور و بر آنها در مرزهای سرزمین هستند که با شمشیر فرو می افتند، آری، زخمی شده و خون از دست داده؟
۲۳ آیا گمان می کنید که در حالیکه شما آرام می نشینید و این چیزها را می نگرید، خدا شما را بیگناه در نظر خواهد گرفت؟ بنگرید من به شما می گویم، نه. اینک من می خواهم که شما به یاد آورید که خدا گفته است که نخست درونِ ظرف می بایستی پاکیزه شود و آنگاه بیرونِ ظرف نیز پاکیزه خواهد شد.
۲۴ و اینک، جز اینکه شما از آنچه انجام داده اید توبه کنید، و شروع به بلند شدن و کار کردن نمایید، و مواد غذایی و مردانی برای ما بفرستید، و همچنین برای هیلامان که او بتواند آن بخشهای کشورمان که دوباره بدست آورده است را پشتیبانی کند، و اینکه ما نیز بتوانیم باقیماندۀ دارایی هایمان را در این بخش ها باز بدست آوریم، بنگرید این لازم خواهد بود که ما تا زمانی که نخست درونِ ظرف خود را، آری، یعنی سران بزرگ حکومتمان را پاکیزه نکرده ایم، دیگر با لامانیان درگیر نشویم.
۲۵ و جز اینکه شما آنچه من در نامۀ خودم خواسته ام انجام دهید، و بیرون آیید و به من روح راستین آزادی را نشان دهید و در نیرومند کردن و مستحکم کردن لشکریانمان بکوشید و برای پشتیبانیشان به آنها مواد غذایی برسانید، بنگر من بخشی از آزادیخواهانم را می گذارم تا این بخش از سرزمینمان را نگه دارند، و من نیرو و برکات خدا را بر آنها خواهم گذاشت، که هیچ قدرت دیگری نتواند علیه آنها عمل کند —
۲۶ و این به سبب ایمان بی اندازۀ آنها و بُردباری آنها در پریشانی هایشان است —
۲۷ و من به نزد تو خواهم آمد، و اگر کسی در میان شما باشد که خواستار آزادی باشد، آری، اگر حتّی یک جرقّۀ آزادی باقیمانده باشد، بنگر من در میان شما آشوب هایی برخواهم انگیخت، حتّی تا زمانی که آنهایی که خواستار گرفتنِ قدرت و اختیار به زور هستند از میان بروند.
۲۸ آری، بنگر من نه از قدرت تو نه از اختیار داشتن تو می ترسم، بلکه این خدای من است که از او می ترسم؛ و این برپایۀ فرمان های او است که من شمشیرم را برمی دارم تا از آرمانِ کشورم دفاع کنم، و این به سبب نابکاری توست که ما متحّملِ زیان زیادی شده ایم.
۲۹ بنگر زمان آن است، آری، زمانِ آن اینک نزدیک است، که جز اینکه تو خودت در دفاع از کشورت و کودکانت شتاب کنی، شمشیر دادگری بر سر تو آویزان است؛ آری، و آن بر سر تو فرود خواهد آمد و تا نابودی کاملِ تو با تو برخورد خواهد کرد.
۳۰ بنگر، من منتظر کمکِ تو هستم؛ و جز اینکه شما به ما یاری کنید، بنگر، من بر شما خواهم آمد، حتّی به سرزمین زراحملا، و شما را با شمشیر خواهم زد به اندازه ای که تو دیگر نتوانی هیچ قدرتی بر سر راه پیشرفت این مردم در آرمان آزادیمان داشته باشی.
۳۱ زیرا بنگرید، سَروَر اجازه نخواهد داد که شما در نابکاری هایتان زندگی کنید و نیرومند شوید تا مردم پرهیزکارش را نابود کنید.
۳۲ بنگرید، آیا می توانید گمان کنید که سَروَر به شما امان دهد و در داوری علیه لامانیان بیرون آید، هنگامی که این سُنّت پدرانشان است که سبب بیزاری آنها شده است، آری، و این بدست کسانی که از ما جدا شده اند دوچندان شده است، در حالیکه نابکاری شما به دلیل عشق شما به شکوه و چیزهای بیهودۀ جهان است؟
۳۳ شما می دانید که از قوانین خدا سرپیچی می کنید و می دانید که آنها را زیر پاهایتان پایمال می کنید. بنگرید، سَروَر به من می گوید: اگر کسانی که شما به عنوان فرمانروایان تعیین کرده اید از گناهانشان و نابکاری هایشان توبه نکنند، شما بالا به نبرد علیه آنها بروید.
۳۴ و اینک بنگرید، من، مورونی، برپایۀ پیمانی که بسته ام تا فرمان های خدایم را نگه دارم، ناگزیرم؛ بنابراین من می خواهم که شما به سخن خدا وفا کنید، و به سرعت از آذوقه تان و مردانتان، برای من و همچنین برای هیلامان بفرستید.
۳۵ و بنگرید، اگر شما این را انجام ندهید من به سرعت بر شما خواهم آمد؛ زیرا بنگرید، خدا روا نخواهد داشت که ما از گرسنگی هلاک شویم؛ بنابراین او به ما از غذای شما خواهد داد، حتّی اگر این با شمشیر باشد. اینک ببینید که شما سخن خدا را برآورده سازید.
۳۶ بنگرید، من مورونی هستم، سرفرماندۀ شما. من به دنبال قدرت نیستم، بلکه به دنبال پایین آوردن آن هستم. من به دنبال افتخار جهان نیستم، بلکه به دنبال شکوه خدایم و آزادی و بهروزی کشورم هستم. و بدین گونه من نامۀ خودم را پایان می دهم.

----------
/study/scriptures/bofm/alma/61
فصل ۶۱
پهوران برای مورونی از آشوب و شورش علیه حکومت می گوید — سلطنت طلبان زراحملا را می گیرند و با لامانیان هم پیمان هستند — پهوران درخواست کمک نظامی علیه شورشیان می کند. نزدیک به ۶۲ پیش از میلاد.
۱ بنگرید، اینک چنین گذشت که اندکی پس از اینکه مورونی نامه اش را به سرفرماندار فرستاده بود، او نامه ای از پهورانِ سرفرماندار دریافت کرد. و اینها سخنانی هستند که او دریافت کرد:
۲ من، پهوران، که سرفرماندار این سرزمین هستم، این سخنان را به مورونی، سرفرمانده لشکر می فرستم. بنگر، من به تو می گویم، مورونی، که من از رنج های زیاد شما شادی نمی کنم، آری، این روانِ مرا اندوهگین می کند.
۳ ولی بنگر، هستند کسانی که از رنج های شما شادی می کنند، آری، به اندازه ای که آنها در شورشِ علیه من و همچنین علیه کسانی از مردمم که آزادیخواه هستند بپا خاسته اند، آری، و کسانی که بپا خاسته اند بی اندازه زیادند.
۴ و این آنها هستند که به دنبال گرفتنِ کرسی داوری از من بوده اند که سببِ این نابکاری بزرگ شده اند؛ زیرا آنها چاپلوسی زیادی بکار برده اند و دل های بسیاری از مردم را گمراه کرده اند، که سبب رنج دردناکی میان ما خواهد شد؛ آنها آذوقۀ ما را دور نگه داشته اند، و آزادیخواهانِ ما را چنان ترسانده اند که آنان به نزد شما نیامده اند.
۵ و بنگر، آنها مرا از پیش خود رانده اند، و من با همۀ مردانی که امکان پذیر بود بدست آورَم، به سرزمین جدعون گریخته ام.
۶ و بنگر، من بیانیه ای به سراسر این بخش از سرزمین فرستاده ام؛ و بنگر، آنها روزانه با سلاح هایشان، در دفاع از کشورشان و آزادی شان و انتقام گرفتن ستم هایی که بر ما شده به ما می پیوندند.
۷ و آنها به نزد ما آمده اند، به اندازه ای که کسانی را که در شورش علیه ما برخاسته اند به مبارزه می طلبند، آری، به اندازه ای که آنان از ما می ترسند و جرأت بیرون آمدن ندارند تا علیه ما نبرد کنند.
۸ آنان این سرزمین یا شهرِ زراحملا را به تصرّف درآورده اند؛ آنان پادشاهی بر خود تعیین کرده اند، و او به پادشاه لامانیان نوشته است که در آن او با وی هم پیمان شده است؛ که او در آنِ پیمان نامه پذیرفته است تا از شهر زراحملا نگهداری کند، که او گمان می کند این نگهداری لامانیان را قادر خواهد ساخت تا بر باقیماندۀ سرزمین پیروز شوند، و هنگامی که لامانیان بر آنها چیره شوند او پادشاهِ این مردم خواهد شد.
۹ و اینک، در نامه ات تو مرا سرزنش کرده ای، ولی این مهم نیست؛ من خشمگین نیستم بلکه در عظمتِ دل تو شادمانی می کنم. من، پهوران به دنبال قدرت نیستم، مگر تنها برای پس گرفتن کرسی داوریم که بتوانم حقوق و آزادی مردمم را حفظ کنم. روانم در آن آزادی که خدا با آن ما را آزاد ساخت استوار می ایستد.
۱۰ و اینک، بنگر، ما در برابر نابکاری حتّی تا خونریزی ایستادگی خواهیم کرد. ما خون لامانیان را نخواهیم ریخت اگر آنها در سرزمین خودشان بمانند.
۱۱ ما خون برادرانمان را نخواهیم ریخت اگر آنها در شورش برنخیزند و علیه ما شمشیر برندارند.
۱۲ ما خودمان را به زیر یوغ بندگی خواهیم آورد اگر این شرطِ لازم دادگری خدا باشد، یا اگر او ما را فرمان دهد تا چنین کنیم.
۱۳ ولی بنگر او به ما فرمان نمی دهد که ما خودمان را مطیع دشمنانمان کنیم، بلکه ما می بایستی به او توکّل کنیم و او ما را رهایی خواهد داد.
۱۴ بنابراین، برادر محبوبم، مورونی بگذار تا در برابر پلیدی ایستادگی کنیم، و هر پلیدی که ما نمی توانیم با سخنانمان در برابرش ایستادگی کنیم، آری، مانند شورش و ناسازگاری، بگذار در برابر آنها با شمشیرهایمان ایستادگی کنیم، که ما بتوانیم آزادیمان را نگاه داریم، که ما بتوانیم در امتیاز بزرگِ داشتن کلیسایمان، و در آرمانِ بازخریدارمان و خدایمان شادمانی کنیم.
۱۵ بنابراین، با چند تن از مردانت به سرعت به نزد من بیا، و بقیه را زیر مسئولیّت لیحای و تعانکوم بگذار؛ به آنها برپایۀ روح خدا که روح آزادی نیز هست که در آنها است، قدرت رهبری جنگ در آن بخش از سرزمین را بده.
۱۶ بنگر من برای آنها کمی آذوقه فرستاده ام، که آنها هلاک نشوند تا زمانی که شما بتوانید به نزد من آیید.
۱۷ هر نیرویی که می توانی در پیشروی خود به اینجا بیاوری گرد هم آور، و ما با نیروی خدایمان برپایۀ ایمانی که در ما است به سرعت علیه آن ناسازگاران خواهیم رفت.
۱۸ و ما شهر زراحملا را تصرّف خواهیم کرد که بتوانیم مواد غذایی بیشتری بدست آوریم تا برای لیحای و تعانکوم بفرستیم؛ آری، ما با نیروی سَروَر علیه آنها پیش خواهیم رفت و ما به این نابکاری بزرگ پایان خواهیم داد.
۱۹ و اینک، مورونی، من از دریافت نامه ات شادی می کنم، زیرا من دربارۀ اینکه ما چه می بایستی بکنیم اندکی نگران بودم، اینکه آیا این درست است که ما علیه برادرانمان برویم.
۲۰ ولی تو گفته ای، جز اینکه آنها توبه کنند سَروَر به تو فرمان داده است که تو می بایستی علیه آنها بروی.
۲۱ ببین که تو لیحای و تعانکوم را در سَروَر نیرومند کنی؛ به آنها بگو که نترسند، زیرا خدا آنها را رهایی خواهد داد، آری، و نیز همۀ کسانی که در آن آزادی استوار بایستند که با آن، خدا آنها را آزاد ساخته است. و اینک من نامۀ خودم را به برادر محبوبم، مورونی، پایان می دهم.

----------
/study/scriptures/bofm/alma/62
فصل ۶۲
مورونی به یاری پهوران در سرزمین جدعون پیش می رود — سلطنت طلبانی که از دفاع کردن کشورشان سر باز می زنند کشته می شوند — پهوران و مورونی نیفایحا را پس می گیرند — لامانیانِ بسیاری به مردم عمون می پیوندند — تعانکوم عمورون را می کُشد و خودش هم کشته می شود — لامانیان از سرزمین بیرون رانده می شوند و آرامش برپا می شود — هیلامان به خدمت باز می گردد و کلیسا را سامان می دهد. نزدیک به ۶۲–۵۷ پیش از میلاد.
۱ و اینک چنین گذشت که هنگامی که مورونی این نامه را دریافت کرد در دلش شهامت یافت، و به سبب وفاداری پهوران، اینکه او نسبت به آزادی و آرمانِ کشورش نیز میهن فروش نبوده، آکنده از شادی بی اندازه بزرگی شد.
۲ ولی او همچنین به سبب نابکاری کسانی که پهوران را از کرسی داوری رانده بودند، آری، خلاصه به سبب کسانی که علیه کشورشان و نیز علیه خدایشان شورش کرده بودند، بی اندازه سوگواری کرد.
۳ و چنین گذشت که مورونی، برپایۀ خواستۀ پهوران، تعداد کمی از مردان را برداشت و فرماندهی بقیۀ لشکرش را به لیحای و تعانکوم داد و به سوی سرزمین جدعون پیش رفت.
۴ و او در هرجایی که وارد شد پرچم آزادی را برافراشت، و در همۀ پیشرویش به سوی سرزمین جدعون هر نیرویی که می توانست بدست آورد.
۵ و چنین گذشت که هزاران تن به زیر پرچم او گرد آمدند، و شمشیرهایشان را در دفاع از آزادیشان برداشتند که آنها به بندگی درنیایند.
۶ و بدین گونه، هنگامی که مورونی با همۀ مردانی که در همۀ پیشرویش می توانست گرد هم آورد به سرزمین جدعون آمد؛ و نیروهایش را با نیروهای پهوران یکی کرده آنها بی اندازه نیرومند شدند، حتّی نیرومندتر از مردان پکاس، که پادشاه آن ناسازگارانی بود که آزادیخواهان را از سرزمین زراحملا بیرون رانده بودند، و سرزمین را به تصرّف درآورده بودند.
۷ و چنین گذشت که مورونی و پهوران با لشکریانشان پایین به سوی سرزمین زراحملا رفتند، و علیه شهر پیش رفتند، و با مردان پکاس رویارو شدند، به اندازه ای که با آنها نبرد کردند.
۸ و بنگرید، پکاس کشته شد و مردانش اسیر شدند، و پهوران به کرسی داوریش باز آورده شد.
۹ و مردان پکاس و سلطنت طلبانی که گرفته شده بودند و به زندان انداخته شده بودند نیز برپایۀ قانون دادرسی شدند؛ و آنها برپایۀ قانون اعدام شدند؛ آری، آن مردان پکاس و آن سلطنت طلبان، همۀ کسانی که نمی خواستند در دفاع از کشورشان سلاح برگیرند، بلکه می خواستند علیه آن بجنگند، کشته شدند.
۱۰ و بدین گونه لازم شد که برای امنیّت کشورشان این قانون اکیداً رعایت شود؛ آری، و هر کسی که در حال انکار آزادیشان یافت می شد برپایۀ قانون به سرعت اعدام می شد.
۱۱ و بدین گونه سال سی ام از فرمانروایی داوران بر مردم نیفای پایان یافت؛ مورونی و پهوران، مرگ را بر سر همۀ کسانی که نسبت به آرمان آزادی راستین نبودند آورده، آرامش را در سرزمین زراحملا در میان مردم خودشان باز گرداندند.
۱۲ و چنین گذشت در آغاز سی و یکمین سال فرمانروایی داوران بر مردم نیفای، مورونی بیدرنگ واداشت که آذوقه فرستاده شود، و نیز لشکری شش هزار نفره به نزد هیلامان فرستاده شود، تا او را در حفظ آن بخش از سرزمین کمک کنند.
۱۳ و او همچنین واداشت که یک لشکر شش هزار نفره نیز، با مواد غذایی به اندازۀ کافی، به لشکریان لیحای و تعانکوم فرستاده شود. و چنین گذشت که این انجام شد تا آن سرزمین در برابر لامانیان مستحکم شود.
۱۴ و چنین گذشت که مورونی و پهوران، جمعیّت بزرگی از مردان را در سرزمین زراحملا گذاشته، مصمّم بوده تا لامانیان را در آن سرزمین برانداخته، با جمعیّت بزرگی از مردان به سوی سرزمین نیفایحا پیشروی کردند.
۱۵ و چنین گذشت که همچنان که آنها به سوی آن سرزمین پیشروی می کردند، آنها جمعیّت بزرگی از مردان لامانیان را گرفتند و بسیاری از آنان را کشتند و آذوقۀ آنان و اسلحه های جنگی آنان را گرفتند.
۱۶ و چنین گذشت پس از اینکه آنها آنان را گرفتند، آنان را واداشتند تا به پیمانی وارد شوند که آنان دیگر اسلحه های جنگیشان را علیه نیفایان برندارند.
۱۷ و هنگامی که آنان به این پیمان وارد شدند آنها آنان را فرستادند تا با مردم عمون زندگی کنند، و تعداد آنانی که کشته نشده بودند نزدیک به چهار هزار نفر بود.
۱۸ و چنین گذشت که هنگامی که آنها آنان را فرستادند، به پیشرویشان به سوی سرزمین نیفایحا ادامه دادند. و چنین گذشت که هنگامی که آنها به شهر نیفایحا رسیدند، در دشت های نیفایحا، که نزدیک شهر نیفایحا است چادرهایشان را زدند.
۱۹ اینک مورونی خواستار بود که لامانیان بیرون به دشت برای نبرد علیه آنها بیایند؛ ولی لامانیان از شهامت بی اندازه زیادِشان آگاه بوده و تعداد زیادشان را دیده، از این رو جرأت نکردند علیه آنها بیرون آیند؛ بنابراین آنها در آن روز برای نبرد بیرون نیامدند.
۲۰ و هنگامی که شب فرا رسید، مورونی در تاریکیِ شب پیش رفت و بر بالای دیوار رفت تا بفهمد در چه بخشی از شهر، لامانیان با لشکرشان اردو زده اند.
۲۱ و چنین گذشت که آنها در شرق، نزدیک دروازه بودند؛ و آنها همه خواب بودند. و اینک مورونی به سوی لشکرش بازگشت و واداشت که آنها به سرعت ریسمان های نیرومند و نردبان هایی را آماده کنند تا از بالای دیوار پایین به بخش درونی دیوار برسند.
۲۲ و چنین گذشت که مورونی واداشت که مردانش پیش رفته و به بالای دیوار بروند و خودشان را پایین به آن بخشِ شهر، آری، یعنی در غرب، جایی که لامانیان با لشکریانشان اردو نزده بودند، برسانند.
۲۳ و چنین گذشت که آنها همه در شب، با بکارگیری ریسمان های نیرومندشان و نردبان هایشان پایین به درون شهر رفتند؛ بدین گونه هنگامی که بامداد فرا رسید، آنها همه در درون دیوارهای شهر بودند.
۲۴ و اینک، هنگامی که لامانیان بیدار شدند و دیدند که لشکریان مورونی در درون دیوارها بودند، آنها بی اندازه ترسیدند، به اندازه ای که آنها از راه گذرگاه گریختند.
۲۵ و اینک هنگامی که مورونی دید که آنها از برابر او گریختند واداشت که مردانش علیه آنها پیشروی کنند، و بسیاری را کشتند و بسیاری دیگر را محاصره کردند و آنها را اسیر کردند؛ و باقیماندۀ آنها به سرزمین مورونی که در مرزهای کنار دریا بود گریختند.
۲۶ بدین گونه مورونی و پهوران شهر نیفایحا را بدون از دست دادن یک تن به تصرّف درآوردند؛ و بسیاری از لامانیان بودند که کشته شدند.
۲۷ اینک چنین گذشت که بسیاری از لامانیانی که اسیر بودند خواستار بودند تا به مردم عمون بپیوندند و مردمی آزاد بشوند.
۲۸ و چنین گذشت که همۀ کسانی که خواستار این بودند، به آنها برپایۀ خواسته شان عطا شد.
۲۹ بنابراین، همۀ اسیران لامانیان به مردم عمون پیوستند، و شروع نمودند به بی اندازه زحمت کشیدن، زمین را کِشت کرده، همه گونه غله، و گلّه و رمه از هر گونه پرورش داده؛ و بدین گونه نیفایان از زیر بار سنگینی آسوده شده، آری، به اندازه ای که آنها از همۀ اسیران لامانیان آسوده شدند.
۳۰ اینک چنین گذشت که مورونی، پس از اینکه او شهر نیفایحا را به تصرّف درآورد، اسیران بسیاری را گرفته که لشکریان لامانیان را بی اندازه کاهش داد، و بسیاری از نیفایان که اسیر شده بودند را پس گرفت، که لشکر مورونی را بی اندازه نیرومند کرد؛ بنابراین مورونی از سرزمین نیفایحا به سوی سرزمین لیحای پیشروی کرد.
۳۱ و چنین گذشت که هنگامی که لامانیان دیدند که مورونی علیه آنها می آمد، آنها دوباره وحشت زده شدند و از برابر لشکر مورونی گریختند.
۳۲ و چنین گذشت که مورونی و لشکرش آنها را شهر به شهر دنبال کردند، تا اینکه آنها با لیحای و تعانکوم رویارو شدند؛ و لامانیان از لیحای و تعانکوم گریختند، حتّی تا پایین به سوی مرزهای کنار دریا، تا اینکه آنها به سرزمین مورونی رسیدند.
۳۳ و لشکریان لامانیان همه گرد هم آمدند، به اندازه ای که آنها همه در سرزمین مورونی یک جمعیّت شدند. اینک عمورون، پادشاه لامانیان، نیز با آنها بود.
۳۴ و چنین گذشت که مورونی و لیحای و تعانکوم با لشکریانشان در دور و بر مرزهای سرزمین مورونی اردو زدند، به اندازه ای که لامانیان در مرزهای کنار بیابان در جنوب، و مرزهای کنار بیابان در شرق محاصره شدند.
۳۵ و بدین گونه آنها برای شب اردو زدند. زیرا بنگرید، نیفایان و نیز لامانیان به سبب زیادیِ پیشرویشان خسته بودند؛ بنابراین آنها در هنگام شب هیچ برنامۀ ترفندی نریختند، مگر تعانکوم؛ زیرا او بی اندازه بر عمورون خشمگین بود، به اندازه ای که او باور داشت که عمورون، و املِخیا برادر او، سبب این جنگ بزرگ و دراز مدّت بین آنها و لامانیان بوده اند، که سبب چنین جنگ و خونریزی، آری، و چنین قحطی زیادی شده اند.
۳۶ و چنین گذشت که تعانکوم در خشمش به سوی اردوی لامانیان پیش رفت، و خودش را از بالای دیوارهای شهر پایین آورد. و او با طنابی از جایی به جایی پیش رفت، به اندازه ای که او پادشاه را یافت؛ و او نیزه ای به او فرو کرد، که به نزدیک قلبش رخنه کرد. ولی بنگرید، پادشاه پیش از اینکه بمیرد خدمتگزارانش را بیدار کرد، به اندازه ای که آنها تعانکوم را دنبال کردند و او را کشتند.
۳۷ اینک چنین گذشت که هنگامی که لیحای و مورونی دانستند که تعانکوم مرده است آنها بی اندازه اندوهگین شدند؛ زیرا بنگرید، او مردی بود که برای کشورش با دلاوری جنگیده بود، آری، یک دوست راستین برای آزادی؛ و او رنج های بی اندازه دردناکی را تحمّل کرده بود. ولی بنگرید، او مرده بود، و به راه همۀ زمینیان رفته بود.
۳۸ اینک چنین گذشت که مورونی فردایش پیشروی کرد و بر سر لامانیان آمد، به اندازه ای که آنها آنان را در کشتاری بزرگ کشتند؛ و آنان را از سرزمین بیرون راندند؛ و آنان گریختند، حتّی اینکه آنان در آن زمان علیه نیفایان بازنگشتند.
۳۹ و بدین گونه سی و یکمین سال فرمانروایی داوران بر مردم نیفای پایان یافت؛ و بدین گونه آنها برای مدّت چندین سال جنگ و خونریزی و قحطی و رنج داشتند.
۴۰ و در میان مردم نیفای آدم کشی ها و درگیری ها و ناسازگاری ها و همه گونه نابکاری بود؛ با این وجود برای خاطر پرهیزکاران، آری، به سبب نیایش های پرهیزکاران، آنها امان داده شدند.
۴۱ ولی بنگرید، به سبب طولانی بودنِ بی اندازه زیاد جنگ بین نیفایان و لامانیان، بسیاری سرسخت شده بودند، به سبب طولانی بودند بی اندازه زیاد جنگ؛ و بسیاری به سبب رنج هایشان نرم شدند، به اندازه ای که آنها خودشان را حتّی تا اعماق فروتنی در برابر خدا فروتن کردند.
۴۲ و چنین گذشت که پس از اینکه مورونی آن بخشهای سرزمین که بیشترین رویارویی با لامانیان را داشتند مستحکم کرده بود، تا اینکه آنها به اندازۀ کافی نیرومند شدند، او به شهر زراحملا بازگشت؛ و هیلامان نیز به مکان میراثیش بازگشت؛ و بار دیگر آرامش در میان مردم نیفای برپا شد.
۴۳ و مورونی فرماندهی لشکریانش را به دست پسرش، که نامش مورونیحا بود، واگذار کرد؛ و او در خانۀ خودش بازنشسته شد که او بتواند باقیماندۀ روزگارش را در آرامش بگذراند.
۴۴ و پهوران به کرسی داوریش بازگشت؛ و هیلامان دوباره بر خود گرفت تا به مردم سخن خدا را موعظه کند؛ زیرا به سبب جنگ ها و درگیری های بسیار زیاد، این لازم بود که دوباره در کلیسا یک آیین نامه ای درست شود.
۴۵ بنابراین، هیلامان و برادرانش پیش رفتند، و سخن خدا را با قدرت زیاد به متقاعد کردن مردم بسیاری از نابکاریشان اعلام کردند، که سبب شد آنها از گناهانشان توبه کنند و به نزد سَروَر خدایشان تعمید یابند.
۴۶ و چنین گذشت که آنها دوباره کلیسای خدا را در سراسر همۀ آن سرزمین برپا کردند.
۴۷ آری، و آیین نامه هایی نسبت به قانون درست شد. و داوران آنها و داوران اعظم آنها برگزیده شدند.
۴۸ و مردم نیفای دوباره شروع به کامروایی در سرزمین نمودند و شروع به افزایش یافتن و بی اندازه نیرومند شدن در آن سرزمین نمودند. و آنها شروع به بی اندازه ثروتمند شدن نمودند.
۴۹ ولی با وجود ثروتشان یا نیرویشان یا کامروایی شان، آنها نه غرق در غرور چشمهایشان شدند نه در به یادآوری سَروَر خدایشان آنها کُند شدند؛ بلکه آنها خودشان را بی اندازه در برابر او فروتن کردند.
۵۰ آری، آنها به یاد داشتند چه چیزهای بزرگی را سَروَر برای آنها انجام داده بود، که او آنها را از مرگ و از بندگی و از زندان و از همه گونه رنجی رهایی داده بود، و او آنها را از دست دشمنانشان رهایی داده بود.
۵۱ و آنها به درگاه سَروَر خدایشان پیوسته نیایش می کردند، به اندازه ای که سَروَر برپایۀ سخنش به آنها برکت داد، آنچنان که آنها در آن سرزمین نیرومند و کامروا شدند.
۵۲ و چنین گذشت که همۀ این چیزها انجام شد. و هیلامان در سی و پنجمین سال فرمانروایی داوران بر مردم نیفای مُرد.

----------
/study/scriptures/bofm/alma/63
فصل ۶۳
شِبلون و پس از او هیلامانِ نگاشته های مقدّس را در اختیار می گیرند — نیفایانِ بسیاری به سرزمین شمالی مسافرت می کنند — هاگوت کشتی هایی می سازد، که در دریای غربی پیش می روند — مورونیحا در نبردی لامانیان را شکست می دهد. نزدیک به ۵۶–۵۲ پیش از میلاد.
۱ و چنین گذشت در آغاز سی و ششمین سال فرمانروایی داوران بر مردم نیفای، که شِبلون آن چیزهای مقدّسی که از سوی آلما به هیلامان سپرده شده بودند را در اختیار گرفت.
۲ و او مرد دادگری بود، و او در برابر خدا با سربلندی گام برمی داشت؛ و او می کوشید تا پیوسته کارِ نیک کند، تا فرمان های خدایش سَروَر را نگه دارد؛ و برادرش نیز اینچنین می کرد.
۳ و چنین گذشت که مورونی نیز مُرد. و بدین گونه سی و ششمین سال فرمانروایی داوران پایان یافت.
۴ و چنین گذشت که در سی و هفتمین سال فرمانروایی داوران، یک دستۀ بزرگی از مردان، حتّی به اندازۀ پنج هزار و چهار صد مَرد، با زنانشان و فرزندانشان، از سرزمین زراحملا روانۀ سرزمینی که در شمال بود شدند.
۵ و چنین گذشت که هاگوت، او بی اندازه مرد کنجکاوی بوده، بنابراین او پیش رفت و برای خودش در مرزهای سرزمین خُرّمساران، کنار سرزمین ویرانه، یک کِشتی بی اندازه بزرگی ساخت، و آن را در دریای غربی در کنار گردنۀ باریکی که به سرزمین شمالی رهنمون می شد به آب انداخت.
۶ و بنگرید، بسیاری از نیفایان بودند که به آن وارد شدند و با آذوقۀ زیاد و همچنین زنان و فرزندان بسیاری دریانوردی کردند؛ و آنها راهشان را به سوی شمال پیش گرفتند. و بدین گونه سی و هفتمین سال پایان یافت.
۷ و در سی و هشتمین سال، این مرد کِشتی های دیگری ساخت. و نخستین کِشتی نیز بازگشت و مردم بیشتری به آن وارد شدند؛ و آنها نیز آذوقۀ زیادی برداشتند و دوباره به سوی سرزمین شمالی رفتند.
۸ و چنین گذشت که دیگر از آنها هرگز شنیده نشد. و ما گمان می کنیم که آنها در اعماق دریا غرق شدند. و چنین گذشت که کِشتیِ دیگری نیز دریانوردی کرد؛ و آیا به کجا رفت ما نمی دانیم.
۹ و چنین گذشت که در این سال مردم بسیاری بودند که به سوی سرزمین شمالی پیش رفتند. و بدین گونه سی و هشتمین سال پایان یافت.
۱۰ و چنین گذشت در سی و نهمین سال فرمانروایی داوران، شِبلون نیز مُرد، و کوریانتون در یک کِشتی به سرزمین شمالی رفته بود، تا برای مردمی که به آن سرزمین رفته بودند آذوقه ببرد.
۱۱ بنابراین برای شِبلون لازم شد تا آن چیزهای مقدّس را پیش از مرگش، به پسرِ هیلامان که بنام پدرش هیلامان خوانده می شد بسپارد.
۱۲ اینک بنگرید، همۀ آن کنده کاری هایی که در تصرّف هیلامان بودند نوشته شدند و به میان فرزندان آدمی در سراسر همۀ سرزمین فرستاده شدند، مگر آن بخش هایی که از سوی آلما فرمان داده شده بودند که نمی بایستی پیش روند.
۱۳ با این وجود، این چیزها می بایستی مقدّس باقی می ماندند و از نسلی به دیگری دست به دست می شدند؛ بنابراین، در این سال، پیش از مرگ شِبلون، آنها به هیلامان سپرده شدند.
۱۴ و چنین گذشت در این سال نیز برخی ناسازگاران بودند که به نزد لامانیان رفته بودند؛ و آنها دوباره به خشم علیه نیفایان برانگیخته شدند.
۱۵ و در همین سال نیز آنها با لشکر بیشماری پایین آمدند تا علیه مردم مورونیحا، یا علیه لشکر مورونیحا جنگ کنند، که در آن آنها زجر از دست دادن بسیاری را کشیده، شکست خوردند و دوباره به سرزمین های خودشان پس رانده شدند.
۱۶ و بدین گونه سی و نهمین سال فرمانروایی داوران بر مردم نیفای پایان یافت.
۱۷ و بدین گونه سرگذشت آلما و هیلامان پسرش، و نیز شِبلون که پسر او بود پایان یافت.

----------
/study/scriptures/bofm/hel/1
کتاب هیلامان
سرگذشتِ نیفایان. جنگ ها و درگیری های آنها و ناسازگاری های آنها. و نیز نبوّت های بسیاری از پیامبران مقدّس، پیش از آمدن مسیح، برپایۀ نگاشته های هیلامان که پسر هیلامان بود، و نیز برپایۀ نگاشته های پسرانش، حتّی تا آمدن مسیح. و نیز بسیاری از لامانیان می گروند. سرگذشتی از گرویدنِ آنها. سرگذشت پرهیزکاری لامانیان و نابکاری و کارهای پلید نیفایان، حتّی تا آمدن مسیح، برپایۀ نگاشتۀ هیلامان و پسرانش که کتاب هیلامان خوانده می شود، و ادامۀ آن.
فصل ۱
پهورانِ دوّم داور اعظم می شود و بدست کیشکومان کشته می شود — پاکومنی کرسی داوری را پُر می کند — کوریانتومر لشکریان لامانیان را رهبری می کند، زراحملا را می گیرد و پاکومنی را می کشد — مورونیحا لامانیان را شکست می دهد و زراحملا را پس می گیرد و کوریانتومر کشته می شود. نزدیک به ۵۲–۵۰ پیش از میلاد.
۱ و اینک بنگرید، چنین گذشت در آغاز چهلمین سال فرمانروایی داوران بر مردم نیفای، دشواری جدّی در میان مردم نیفای شروع شد.
۲ زیرا بنگرید، پهوران مُرده بود و به راه همۀ زمینیان رفته بود؛ بنابراین دربارۀ اینکه چه کسی در میان برادران، که پسران پهوران بودند، کرسی داوری را داشته باشد درگیری جدّی شروع شد.
۳ اینک نام آنهایی که برای کرسی داوری درگیر شدند، که مردم را نیز واداشتند تا درگیر شوند اینها هستند: پهوران، پعانکی و پاکومنی.
۴ اینک اینها همۀ پسران پهوران نیستند (زیرا او پسران زیادی داشت)، ولی اینها آنهایی هستند که برای کرسی داوری درگیر شدند؛ بنابراین، آنها در میان مردم سه شاخه پدید آوردند.
۵ با این وجود، چنین گذشت که پهوران با رأی مردم تعیین شد تا داور اعظم و یک فرماندار بر مردم نیفای باشد.
۶ و چنین گذشت که پاکومنی، هنگامی که دید که او نتوانست کرسی داوری را بدست آورد، او به رأی مردم تن داد.
۷ ولی بنگرید، پعانکی و آن بخش از مردم که خواستار بودند که او فرمانروای آنها باشد، بی اندازه خشمگین شدند؛ بنابراین، او نزدیک بود چاپلوسی آن مردم را کُند تا در شورشی علیه برادرانشان برخیزند.
۸ و چنین گذشت که او در آستانۀ انجام این کار بود، بنگرید که او گرفته شد، و برپایۀ رأی مردم دادرسی شد و به مرگ محکوم شد؛ زیرا او شورش بپا کرده بود و به دنبال نابودی آزادی مردم برآمده بود.
۹ اینک هنگامی که آن مردمی که خواستار بودند که او فرماندار آنها باشد دیدند که او به مرگ محکوم شد، بنابراین آنها خشمگین شدند، و بنگرید، آنها کیشکومان را پیش فرستادند، حتّی به کرسی داوری پهوران، و پهوران را همین که بر کرسی داوری نشست کشت.
۱۰ و او از سوی خدمتگزاران پهوران دنبال شد؛ ولی بنگرید، چنان سریع بود گریختن کیشکومان که هیچ کسی نتوانست او را بگیرد.
۱۱ و او به نزد کسانی که او را فرستاده بودند رفت، و آنها همه به پیمانی وارد شدند، آری، به پروردگار ابدی خود سوگند یاد کرده، که آنها به هیچ کسی نخواهند گفت که کیشکومان پهوران را کشته است.
۱۲ بنابراین، کیشکومان در میان مردم نیفای شناخته نشد، زیرا در زمانی که پهوران را کشت او در لباسی ناآشنا بود. و کیشکومان و جمعیّتش که با او پیمان بسته بودند، خودشان را در میان مردم درآمیختند به گونه ای که هیچکدام از آنها نمی توانستند پیدا شوند؛ ولی همۀ کسانی که پیدا می شدند محکوم به مرگ می شدند.
۱۳ و اینک بنگرید، پاکومنی، برپایۀ رأی مردم تعیین شد تا یک داور اعظم و فرماندار بر مردم باشد، تا بجای برادرش پهوران فرمانروایی کند؛ و این حقّ وی بود. و همۀ این در چهلمین سال فرمانروایی داوران انجام شد؛ و آن پایان یافت.
۱۴ و چنین گذشت در چهل و یکمین سال فرمانروایی داوران، که لامانیان لشکر بیشماری از مردان را گرد هم آوردند و آنها را با شمشیر و با دِشنه، و با تیر و کمان، و با کلاهخود و جوشن، و با همه گونه سپری از هر گونه مسلّح کردند.
۱۵ و آنها دوباره پایین آمدند که بتوانند علیه نیفایان نبردی بپا کنند. و آنها از سوی مردی که نامش کوریانتومر بود رهبری می شدند؛ و او یک نوادۀ زراحملا بود؛ و او از ناسازگاران میان نیفایان بود؛ و او مردی دُرشت و توانمند بود.
۱۶ بنابراین، پادشاه لامانیان، که نامش توبالوت بود، که پسر عمورون بود، با گمان اینکه کوریانتومر مردی توانا بوده که می تواند با نیرویش و نیز با خردمندی زیادش در برابر نیفایان ایستادگی کند، به اندازه ای که با پیش فرستادن او وی می توانست بر مردم نیفای قدرت بدست آورد —
۱۷ بنابراین او آنها را به خشم برانگیخت و او لشکریانش را گرد هم آورد و کوریانتومر را تعیین کرد تا رهبر آنها باشد و واداشت که آنها به سوی پایین به سرزمین زراحملا پیشروی کنند تا علیه نیفایان نبرد کنند.
۱۸ و چنین گذشت که به سبب درگیری های بسیار زیاد و دشواری های بسیار زیاد در حکومت، اینکه آنها نگهبانان کافی در سرزمین زراحملا نگه نداشته بودند؛ زیرا آنها گمان می کردند که لامانیان جرأت نمی کنند به قلب سرزمین های آنها بیایند تا به آن شهر عظیم زراحملا حمله کنند.
۱۹ ولی چنین گذشت که کوریانتومر پیشاپیش سپاه بیشمارش پیشروی کرد و بر ساکنان آن شهر آمد، و پیشروی آنها با چنان سرعت بی اندازه زیادی بود که هیچ زمانی برای نیفایان نبود تا لشکریانشان را گرد هم آورند.
۲۰ از این رو کوریانتومر نگهبانان ورودی شهر را از بین بُرد و با تمامی لشکرش به سوی شهر پیشروی کرد و آنگاه آنها هر کسی که در برابر آنها می ایستاد را کشتند، به اندازه ای که آنها تمامی شهر را به تصرّف درآوردند.
۲۱ و چنین گذشت که پاکومنی که داور اعظم بود، از برابر کوریانتومر، حتّی تا به دیوارهای شهر گریخت. و چنین گذشت که کوریانتومر او را به دیوار کوبید، تا به این اندازه که او مُرد. و بدین گونه روزگار پاکومنی پایان یافت.
۲۲ و اینک هنگامی که کوریانتومر دید که او شهر زراحملا را در تصرّف دارد، و دید که نیفایان از برابر او می گریختند و کشته می شدند و گرفته می شدند و به زندان انداخته می شدند، و اینکه او نیرومندترین مکان در همۀ سرزمین را بدست آورده بود، در دلش شهامت یافت به اندازه ای که او نزدیک بود علیه همۀ سرزمین پیش رود.
۲۳ و اینک او در شهر زراحملا نماند، بلکه او با یک لشکر بزرگ پیشروی کرد، حتّی به سوی شهر خُرّمساران؛ زیرا این تصمیم او بود که پیش رود و راهش را با شمشیر باز کند، که او بتواند بخش های شمالی سرزمین را بدست آورد.
۲۴ و با گمان اینکه بزرگترین نیروی آنها در مرکز سرزمین است، بنابراین او پیشروی کرد، به آنها هیچ فرصتی نداد که دور همدیگر آیند مگر در جمعیّت های کوچک؛ و به این شیوه آنها بر آنان فرود آمدند و آنان را بر زمین انداختند.
۲۵ ولی بنگرید، این پیشروی کوریانتومر در مرکز سرزمین، با وجود تعداد عظیم نیفایانی که کشته شده بودند، به مورونیحا برتری بزرگی نسبت به آنها داد.
۲۶ زیرا بنگرید مورونیحا گمان کرده بود که لامانیان جرأت نمی کنند به مرکز سرزمین بیایند، بلکه آنها همان گونه که تاکنون کرده بودند به شهرهای دور و بر مرزها حمله خواهند کرد؛ بنابراین مورونیحا واداشته بود تا لشکریان نیرومندشان در آن بخش ها در دور و بر در کنار مرزها نگه داشته شوند.
۲۷ ولی بنگرید، لامانیان برپایۀ خواستۀ او وحشت زده نبودند، بلکه آنها به مرکز سرزمین آمده بودند، و شهر پایتخت را که شهر زراحملا بود را گرفته بودند، و در بخش های پایتختِ سرزمین پیشروی می کردند، مردم هم مردان هم زنان و هم بچه ها را در کشتاری بزرگ کشته، شهرهای بسیار و دژهای بسیاری را به تصرّف درآوردند.
۲۸ ولی هنگامی که مورونیحا این را فهمید، او بیدرنگ لیحای را با یک لشکر به دور و بر فرستاد تا راه آنها را پیش از آنکه به سرزمین خُرّمساران برسند ببندند.
۲۹ و او بدین گونه عمل کرد؛ و او راه آنها را پیش از آنکه آنها به سرزمین خُرّمساران برسند بست، و با آنها نبرد کرد، به اندازه ای که آنها شروع به عقب نشینی به سوی سرزمین زراحملا نمودند.
۳۰ و چنین گذشت که مورونیحا راه آنها را در عقب نشینیشان بست و با آنها نبرد کرد، به اندازه ای که آن یک نبرد بی اندازه خونینی شد؛ آری، بسیاری کشته شدند و در میان تعدادی که کشته شدند کوریانتومر نیز یافته شد.
۳۱ و اینک، بنگرید، لامانیان نمی توانستند از هیچ راهی عقب نشینی کنند، نه به شمال، نه به جنوب، نه به شرق، نه به غرب، زیرا آنها از هر سو از سوی نیفایان محاصره شده بودند.
۳۲ و بدین گونه کوریانتومر لامانیان را به میان نیفایان رانده بود، به اندازه ای که آنها در قدرت نیفایان بودند، و او خودش کشته شد، و لامانیان خودشان را به دست نیفایان تسلیم کردند.
۳۳ و چنین گذشت که مورونیحا شهر زراحملا را دوباره تصرّف کرد، و واداشت که لامانیانی که به عنوان اسیر گرفته شده بودند در آرامش از شهر بیرون روند.
۳۴ و بدین گونه چهل و یکمین سال فرمانروایی داوران پایان یافت.

----------
/study/scriptures/bofm/hel/2
فصل ۲
هیلامان، پسر هیلامان، داور اعظم می شود — جدیانتون جمعیّت کیشکومان را رهبری می کند — خدمتگزار هیلامان کیشکومان را می کشد و جمعیّت جدیانتون به بیابان می گریزد. نزدیک به ۵۰–۴۹ پیش از میلاد.
۱ و چنین گذشت در چهل و دوّمین سال فرمانروایی داوران، پس از اینکه مورونیحا دوباره آرامش را بین نیفایان و لامانیان برپا کرد، بنگرید هیچ کسی نبود تا کرسی داوری را پُر کند؛ بنابراین دربارۀ اینکه چه کسی می بایستی کرسی داوری را پُر کند دوباره میان مردم درگیری شروع شد.
۲ و چنین گذشت که هیلامان، که پسر هیلامان بود، با رأی مردم تعیین شد تا کرسی داوری را پُر کند.
۳ ولی بنگرید، کیشکومان که پهوران را کشته بود، کمین کرد تا هیلامان را نیز بکشد؛ و او از سوی جمعیّتش، که به پیمانی وارد شده بودند که هیچ کسی از نابکاری او آگاه نشود، پشتیبانی می شد.
۴ زیرا یک جدیانتونی بود که بی اندازه در سخنوری، و نیز در نیرنگ حتّی تا آدم کشیِ مخفی و راهزنی، ماهر بود؛ بنابراین او رهبر جمعیّت کیشکومان شد.
۵ بنابراین او چاپلوسی آنها و نیز کیشکومان را کرد، که اگر آنها او را در کُرسی داوری جای دهند، او به کسانی که متعلق به جمعیّتش بودند عطا خواهد کرد که آنها در جایگاه قدرت و اختیار بر مردم قرار گیرند؛ بنابراین کیشکومان به دنبال نابود کردن هیلامان برآمد.
۶ و چنین گذشت که در حالیکه او به سوی کرسی داوری پیش می رفت تا هیلامان را نابود کند، بنگرید یکی از خدمتگزاران هیلامان، در شب بیرون بوده و با لباس ناشناس، از آن برنامه هایی که از سوی این جمعیّت ریخته شده بود تا هیلامان را نابود کنند با خبر شد —
۷ و چنین گذشت که او با کیشکومان روبرو شد و به او نشانه ای داد؛ بنابراین کیشکومان نیّت خواسته اش را بر او آشکار کرد، خواستار شده که او وی را به کرسی داوری راهنمایی کند که او بتواند هیلامان را بکُشد.
۸ و هنگامی که خدمتگزار هیلامان از همۀ دل کیشکومان آگاه شد، و اینکه این نیّت او بود تا آدم کشی کند، و نیز اینکه این نیّت همۀ کسانی بود که به جمعیّت او تعلّق داشتند تا آدم کشی و راهزنی کنند، و قدرت بدست آورند، (و این برنامۀ مخفی آنها و سازمان آنها بود) خدمتگزار هیلامان به کیشکومان گفت: بگذار پیش به سوی کرسی داوری برویم.
۹ اینک این کیشکومان را بی اندازه خوشنود کرد، زیرا او گمان می کرد که او طرحش را به انجام خواهد رساند؛ ولی بنگرید، خدمتگزار هیلامان، در حالیکه آنها به سوی کرسی داوری پیش می رفتند، به قلب کیشکومان چاقو زد، که او بدون ناله ای افتاد و مُرد. و او دوید و برای هیلامان همۀ چیزهایی که او دیده و شنیده و انجام داده بود را گفت.
۱۰ و چنین گذشت که هیلامان پیش فرستاد تا این جمعیّت راهزنان و آدمکشانِ مخفی را بگیرند که آنها برپایۀ قانون اعدام شوند.
۱۱ ولی بنگرید، هنگامی که جدیانتون دریافت که کیشکومان بازنگشت او ترسید مبادا او نابود شده باشد؛ بنابراین او واداشت که جمعیّتش وی را دنبال کنند. و آنها از یک راه مخفی به بیرون سرزمین به بیابان گریختند؛ و بدین گونه هنگامی که هیلامان پیش فرستاد تا آنها را بگیرند آنها در هیچ جایی پیدا نشدند.
۱۲ و از این جدیانتون از این پس بیشتر سخن گفته خواهد شد. و بدین گونه چهل و دوّمین سال فرمانروایی داوران بر مردم نیفای پایان یافت.
۱۳ و بنگرید، در پایان این کتاب شما خواهید دید که این جدیانتون، براندازی، آری، کمابیش نابودیِ کامل مردم نیفای را بنیاد نهاد.
۱۴ بنگرید من منظورم پایان کتاب هیلامان نیست، بلکه من منظورم پایان کتاب نیفای است، که همۀ نگاشته هایی که من نوشته ام را از آن برگرفته ام.

----------
/study/scriptures/bofm/hel/3
فصل ۳
نیفایانِ بسیاری به سرزمین شمالی کوچ می کنند — آنها خانه هایی از سیمان می سازند و نگاشته های بسیاری را ثبت می کنند — ده ها هزار گرویده و تعمید می شوند — سخن خدا مردان را به رستگاری هدایت می کند — نیفای پسر هیلامان کرسی داوری را پُر می کند. نزدیک به ۴۹–۳۹ پیش از میلاد.
۱ و اینک چنین گذشت در چهل و سوّمین سال فرمانروایی داوران، هیچ درگیری میان مردم نیفای نبود مگر کمی غرور که در کلیسا بود، که سبب ناسازگاری کوچکیِ در میان مردم شد، اموری که در پایان چهل و سوّمین سال فرو نشست.
۲ و در میان مردم هیچ درگیری در چهل و چهارمین سال نبود؛ و نه درگیری زیادی در چهل و پنجمین سال بود.
۳ و چنین گذشت در چهل و ششمین سال، آری، درگیری زیادی و ناسازگاری های بسیاری وجود داشت؛ که در آن سال عدۀ بسیار زیادی از سرزمین زراحملا روانه شدند، و به سرزمین شمالی پیش رفتند تا آن را به ارث برند.
۴ و آنها مسافت بی اندازه زیادی را سفر کردند، به اندازه ای که آنها به آب های پهناور و رودهای بسیاری رسیدند.
۵ آری، و آنها حتّی در همۀ بخش های سرزمین، در هر بخشی که به سبب ساکنان بسیاری که پیش از آن سرزمین را به ارث بُرده بودند متروکه و بی درخت نشده بود، گسترش یافتند.
۶ و اینک هیچ بخشی از سرزمین متروکه نبود بجز درختان؛ ولی به سبب عظمت نابودی مردمی که پیش از آن در سرزمین ساکن بودند آن متروکه خوانده می شد.
۷ و در آنجا تنها چوب اندکی بر روی سرزمین بوده، با این وجود مردمی که پیش می رفتند بی اندازه در سیمان کاری زبردست شدند؛ بنابراین آنها خانه هایی از سیمان ساختند که در آن ساکن شدند.
۸ و چنین گذشت که آنها افزایش یافته و گسترش پیدا کردند، و از سرزمین جنوبی به سرزمین شمالی پیش رفتند و گسترش پیدا کردند به اندازه ای که آنها شروع به پوشاندن تمام روی زمین نمودند، از دریای جنوب تا دریای شمال، از دریای غرب تا دریای شرق.
۹ و مردمی که در سرزمین شمالی بودند در چادرها و در خانه های سیمانی زندگی می کردند و آنها روا می داشتند تا هر درختی که روی آن سرزمین می روید رشد کند، که در آینده آنها چوب داشته باشند تا خانه هایشان، آری، شهرهایشان و معبدهایشان و کنیسه هایشان و جایگاه های مقدّسشان و همه گونه ساختمان هایشان را بسازند.
۱۰ و چنین گذشت از آنجایی که در سرزمین شمالی چوب بی اندازه کمیاب بود، آنها چوب بسیاری با کشتی فرستادند.
۱۱ و بدین گونه آنها مردمِ سرزمین شمالی را قادر ساختند که آنها بتوانند شهرهای بسیاری هم از چوب و هم از سیمان بسازند.
۱۲ و چنین گذشت که بسیاری که از مردم عمون بودند، که لامانی زاده بودند، نیز بسوی این سرزمین پیش رفتند.
۱۳ و اینک نگاشته های بسیاری از کارهای این مردم، بدست بسیاری از این مردم ثبت شده که دربارۀ آنها خیلی زیاد و دقیق بوده اند.
۱۴ ولی بنگرید، یک صدم کارهای این مردم، آری، سرگذشت لامانیان و نیفایان و جنگ ها و درگیری ها و ناسازگاری های آنها، و موعظه های آنها و نبوّت های آنها، و کِشتیرانی آنها و کِشتی سازی های آنها، و ساخت معبد ها و کنیسه های آنها و جایگاه های مقدّس آنها، و پرهیزکاری آنها و نابکاری آنها، و آدم کشی های آنها و راهزنی های آنها و چپاول گری آنها، و همه گونه کارهای پلید و روسپی گری های آنها نمی تواند در این نوشته گنجانده شود.
۱۵ ولی بنگرید، کتاب های بسیاری و نگاشته های بسیاری از هر گونه هستند و آنها بیشتر بدست نیفایان ثبت شده اند.
۱۶ و آنها بدست نیفایان از نسلی به نسلی دیگر دست به دست شده اند، حتّی تا اینکه آنها به سرپیچی افتاده و کشته شده، چپاول شده و دنبال شده، و رانده شده و کشته شدند، و بر روی زمین پراکنده شدند و با لامانیان درآمیختند تا اینکه آنها دیگر نیفایان خوانده نمی شدند، نابکار شده، و وحشی و تُندخو، آری، حتی لامانی شدند.
۱۷ و اینک من دوباره به نگاشتۀ خودم بازمی گردم؛ بنابراین، پس از اینکه درگیری های بزرگ و اختلافات و جنگ ها و ناسازگاری ها در میان مردم نیفای شد، چیزی که گفته ام رخ داد.
۱۸ چهل و ششمین سال فرمانروایی داوران پایان یافت؛
۱۹ و چنین گذشت که هنوز هم درگیری بزرگی در سرزمین بود، آری، حتی در چهل و هفتمین سال، و نیز در چهل و هشتمین سال.
۲۰ با این وجود هیلامان با دادگری و درستی، کرسی داوری را پُر کرد؛ آری، او می کوشید تا دستورات و داوری ها و فرمان های خدا را نگه دارد؛ و او پیوسته کاری را انجام می داد که در نظر خدا درست بود؛ و او به شیوۀ پدرش گام برمی داشت، به اندازه ای که او در سرزمین کامروا شد.
۲۱ و چنین گذشت که او دو پسر داشت. او به ارشدترین نام نیفای و به جوانترین نام لیحای را داد. و آنها شروع به رشد کردن در راه سَروَر نمودند.
۲۲ و چنین گذشت که جنگ ها و درگیری ها در میان مردم نیفایان، در پیش از پایان چهل و هشتمین سال فرمانروایی داوران بر مردم نیفای، کمی شروع به باز ایستادن نمود.
۲۳ و چنین گذشت در چهل و نهمین سال فرمانروایی داوران، آرامش پیوسته ای در همۀ سرزمین برپا بود، مگر سازمان های مخفی که جدیانتونِ راهزن در بخش های پُر جمعیّت تر سرزمین برپا کرده بود، که در آن زمان بر کسانی که در رأس حکومت بودند ناشناخته بود؛ بنابراین آنها از سرزمین برچیده نشدند.
۲۴ و چنین گذشت که در همین سال کامروایی بی اندازه بزرگی در کلیسا وجود داشت، به اندازه ای که هزاران بودند که خودشان را به کلیسا پیوند دادند و به توبه تعمید یافتند.
۲۵ و چنان بزرگ بود کامرواییِ کلیسا، و برکات بسیار زیادی که بر مردم فرو می ریخت، که حتّی کشیشان اعظم و آموزگاران، خودشان بیش از اندازه شگفت زده شدند.
۲۶ و چنین گذشت که کار سَروَر تعمید یافتن و پیوستنِ روان های بسیاری به کلیسای خدا را نتیجه داد، آری، حتّی ده ها هزار تن.
۲۷ بدین گونه ما می بینیم که سَروَر به همۀ کسانی که، در صداقت دل هایشان، نام مقدّس او را فرا خوانند مهربان است.
۲۸ آری، بدین گونه ما می بینیم که دروازۀ بهشت برای همه باز است، یعنی همۀ کسانی که بنام عیسی مسیح که پسر خداست، ایمان آورند.
۲۹ آری، ما می بینیم که هر کسی که سخن خدا را دربر بگیرد، سخنی که زنده و قدرتمند است، که همۀ حیله گری ها و دام ها و فریب های اهریمن را دوپاره می کند، و پیرو مسیح را در یک راه تنگ و باریک به آن سوی خلیج ابدیِ بدبختی رهبری خواهد کرد که برای فرو بُردن نابکاران آماده شده است —
۳۰ و روان های آنها را، آری، روان های فناناپذیر آنها را، در دست راست خدا در ملکوتِ آسمان خواهد نهاد، تا با ابراهیم و اسحاق، و با یعقوب و با همۀ پدران مقدّسمان بنشینند و دیگر بیرون نروند.
۳۱ و در این سال در سرزمین زراحملا، و در همۀ ناحیه های دور و بر، حتّی در همۀ سرزمینی که بدست نیفایان تصرّف شده بود، شادمانی پیوسته ای وجود داشت.
۳۲ و چنین گذشت که آرامش و شادی بی اندازه زیادی در باقیماندۀ چهل و نهمین سال وجود داشت؛ آری، و آرامش و شادی پیوستۀ زیادی در پنجاهمین سال فرمانروایی داوران نیز وجود داشت.
۳۳ و در پنجاه و یکمین سال فرمانروایی داوران نیز آرامش وجود داشت، مگر غروری که شروع به وارد شدن به کلیسا نمود — نه به کلیسای خدا، بلکه به دل های مردمی که ادعا می کردند به کلیسای خدا تعلّق دارند —
۳۴ و آنها غرق در غرور شده بودند، حتّی به آزار دادن بسیاری از برادرانشان. اینک این پلیدی بزرگی بود که سبب شد بخش بیشتری از مردم فروتن آزارهای زیادی را تحمّل کنند، و در رنج زیادی دست و پا زنند.
۳۵ با این وجود آنها بسیار روزه می گرفتند و نیایش می کردند، و در فروتنی خود نیرومندتر و نیرومندتر می شدند، و در ایمان به مسیح استوارتر و استوارتر، تا اینکه روان هایشان آکنده از شادی و دلداری شد، آری، حتّی به پاکسازی و تقدیس دل هایشان، تقدیسی که به سبب تسلیم دل هایشان به خدا می آید.
۳۶ و چنین گذشت که پنجاه و دوّمین سال نیز در آرامش پایان یافت، مگر غرور بی اندازه زیادی که به دل های مردم راه یافته بود؛ و این به سبب ثروت بی اندازه زیادشان و کامروایی شان در سرزمین بود؛ و این روز به روز در آنها رشد کرد.
۳۷ و چنین گذشت در پنجاه و سوّمین سال فرمانروایی داوران هیلامان مُرد، و ارشدترین پسرش نیفای بجای او شروع به فرمانروایی نمود. و چنین گذشت که او با دادگری و درستی، کرسی داوری را پُر کرد؛ آری، او فرمان های خدا را نگه داشت و در راه های پدرش گام برداشت.

----------
/study/scriptures/bofm/hel/4
فصل ۴
ناسازگاران نیفایی و لامانیان نیروهایشان را به هم می پیوندند و سرزمین زراحملا را می گیرند — شکست های نیفایان به سبب نابکاریشان می آید — کلیسا تحلیل می رود و مردم مانند لامانیان ناتوان می شوند. نزدیک به ۳۸–۳۰ پیش از میلاد.
۱ و چنین گذشت در پنجاه و چهارمین سال، ناسازگاری های بسیاری در کلیسا بوجود آمد، و میان مردم نیز درگیری بوجود آمد، به اندازه ای که خونریزی زیادی شد.
۲ و بخش شورشگر کُشته و از سرزمین بیرون رانده شدند، و آنها به نزد پادشاه لامانیان رفتند.
۳ و چنین گذشت که آنها تلاش کردند تا لامانیان را به جنگ علیه نیفایان ترغیب کنند؛ ولی بنگرید، لامانیان بی اندازه ترسان بودند، به اندازه ای که آنها نمی خواستند سخنان آن ناسازگاران را بگوش دل بپذیرند.
۴ ولی چنین گذشت در پنجاه و ششمین سال فرمانروایی داوران، ناسازگارانی بودند که از پیش نیفایان به نزد لامانیان رفتند؛ و آنها با ناسازگاران دیگر در برانگیختن خشم علیه نیفایان موفّق شدند؛ و آنها همۀ آن سال را در حال آماده شدن برای جنگ بودند.
۵ و در پنجاه و هفتمین سال آنها پایین آمدند تا علیه نیفایان نبرد کنند، و آنها کُشتار را آغاز نمودند؛ آری، به اندازه ای که در پنجاه و هشتمین سال فرمانروایی داوران آنها در تصرّف کردن سرزمین زراحملا موفّق شدند؛ آری، و همچنین همۀ آن سرزمین ها، حتّی تا سرزمینی که نزدیک سرزمین خُرّمساران بود.
۶ و نیفایان و لشکریان مورونیحا حتّی تا سرزمین خُرّمساران پس رانده شدند.
۷ و در آنجا آنها علیه لامانیان مستحکم شدند، از دریای غربی، حتّی تا شرق؛ که آن برای یک نیفایانی یک سفر یک روز بوده، روی خطی که آنها لشکریانشان را مستحکم کرده و گزارده بودند تا از کشور شمالی خودشان دفاع کنند.
۸ و بدین گونه آن ناسازگاران نیفایان، با کمک لشکر بیشمار لامانیان، همۀ دارایی نیفایان را که در سرزمین جنوبی بود به تصرّف درآوردند. و همۀ این در پنجاه و هشتمین و نُهمین سال فرمانروایی داوران انجام شد.
۹ و چنین گذشت در شصتمین سال فرمانروایی داوران، مورونیحا با لشکریانش در بدست آوردن بخش های بسیاری از سرزمین موفّق شدند؛ آری، آنها شهرهای بسیاری که به دست لامانیان افتاده بودند را پس گرفتند.
۱۰ و چنین گذشت در شصت و یکمین سال فرمانروایی داوران آنها در پس گرفتنِ حتّی نیمی از همۀ دارایی شان موفّق شدند.
۱۱ اگر برای نابکاریشان و کارهای پلیدشان که در میان آنها نبود، اینک این از دست دادن زیاد نیفایان، و کشتار بزرگی که در میان آنها بود رُخ نمی داد؛ آری، و این در میان کسانی بود که ادعا می کردند به کلیسای خدا تعلّق دارند.
۱۲ و این به سبب غرور دل هایشان بود، به سبب ثروت بی اندازه شان، آری، این به سبب ستم شان به بینوایان بود، دریغ داشتن غذایشان از گرسنگان، دریغ داشتن پوشاک شان از برهنگان، و زدن بر گونه های برادران فروتن شان، مسخره کردن آنچه که مقدّس بود، انکار کردن روح نبوّت و وحی، آدم کشی، چپاول گری، درغگویی، دزدی، زناکاری، به درگیری های بزرگ برخاستن، و به سرزمین نیفای، به میان لامانیان گریختن —
۱۳ و به سبب این نابکاری بزرگشان و به نیروی خودشان بالیدن، آنها به نیروی خودشان واگذاشته شدند؛ بنابراین آنها کامروا نشدند، بلکه رنج کشیدند و ضربه خوردند، و از برابر لامانیان رانده شدند تا اینکه آنها کمابیش تسلّط بر همۀ سرزمین هایشان را از دست دادند.
۱۴ ولی بنگرید، مورونیحا چیزهای بسیاری را به مردم به سبب نابکاریشان موعظه کرد، و نیفای و لیحای نیز که پسران هیلامان بودند، چیزهای بسیاری را به مردم موعظه کردند، آری، و برای آنها از چیزهای بسیاری دربارۀ نابکاری آنها، و اینکه اگر آنها از گناهانشان توبه نکنند چه بر سر آنها خواهد آمد، نبوّت کردند.
۱۵ و چنین گذشت که آنها توبه کردند، و همین که آنها توبه کردند آنها شروع به کامروایی نمودند.
۱۶ زیرا هنگامی که مورونیحا دید که آنها توبه کردند او مکان به مکان، و شهر به شهر، شهامت رهبری آنها را پیدا کرد، حتّی تا اینکه آنها نیمی از دارایی و نیمی از سرزمین هایشان را پس گرفتند.
۱۷ و بدین گونه شصت و یکمین سال فرمانروایی داوران پایان یافت.
۱۸ و چنین گذشت در شصت و دوّمین سال فرمانروایی داوران، که مورونیحا دیگر نتوانست تصرّفات بیشتری از لامانیان بدست آورَد.
۱۹ بنابراین آنها از طرح خود در بدست آوردن باقیماندۀ سرزمین هایشان دست کشیدند، زیرا چنان تعداد لامانیان بیشمار بود که برای نیفایان امکان ناپذیر شد تا قدرت بیشتری بر آنها بدست آورند؛ بنابراین مورونیحا همۀ لشکریانش را در نگهداری آن بخش هایی که او بدست آورده بود بکار بُرد.
۲۰ و چنین گذشت، به سبب تعداد زیاد لامانیان، نیفایان در ترس بزرگی بودند مبادا آنها شکست بخورند، و لگدمال و کشته و نابود شوند.
۲۱ آری، آنها شروع به یادآوردن نبوّت های آلما نمودند، و همچنین سخنان موصایا؛ و آنها دیدند که آنها مردمی خیره سر شده بودند، و اینکه آنها فرمان های خدا را هیچ گرفته بودند.
۲۲ و اینکه آنها قوانین موصایا، یا آنچه که سَروَر به او فرمان داده بود تا به مردم بدهد را تغییر داده و زیر پاهایشان پایمال کرده بودند؛ و آنها دیدند که قوانین آنها به فساد کشیده شده بود، و آنها مردمی نابکار شده بودند، به اندازه ای که آنها حتّی مانند لامانیان نابکار شده بودند.
۲۳ و به سبب نابکاری شان کلیسا شروع به تحلیل رفتن نموده بود؛ و آنها شروع به بی ایمان شدن در روحِ نبوّت و روح مکاشفه نمودند؛ و مجازات های خدا به رخسار آنها چشم دوخته بود.
۲۴ و آنها دیدند که به مانند برادرانشان، لامانیان ناتوان شده بودند، و اینکه روح سَروَر دیگر آنها را حفظ نمی کرد؛ آری، از آنها دست کشیده بود برای اینکه روح سَروَر در معبد های نامقدّس ساکن نمی شود —
۲۵ بنابراین سَروَر با قدرت معجزه آسا و بی همتایش از حفظ کردن آنها بازایستاد، زیرا آنها به وضعیّت بی ایمانی و نابکاری وحشتناکی فروافتاده بودند؛ و آنها دیدند که لامانیان بی اندازه بیشمارتر از آنها بودند، و جز اینکه آنها به سَروَر خدایشان وفادار باشند آنها بناچار هلاک می شوند.
۲۶ زیرا بنگرید، آنها دیدند که نیروی لامانیان به بزرگی نیروی آنها بود، حتی هر مرد در برابر مرد. و بدین گونه آنها به این سرپیچی بزرگ افتاده بودند؛ آری، بدین گونه آنها به سبب سرپیچی شان، در طی تنها چند سال ناتوان شده بودند.

----------
/study/scriptures/bofm/hel/5
فصل ۵
نیفای و لیحای خودشان را وقف موعظه کردن می کنند — نامشان آنها را به نمونه کردن زندگیشان از پس نیاکانشان دعوت می کند — مسیح کسانی که توبه کنند را بازخرید می کند — نیفای و لیحای موجب می شوند بسیاری بگروند و به زندان انداخته می شوند، و آتش آنها را فرا می گیرد — ابری از تاریکی بر سیصد تن سایه می افکند — زمین می لرزد، و آدمیان را صدایی به توبه فرمان می دهد — نیفای و لیحای با فرشتگان گفتگو می کنند، و آن جمعیّت با آتش فراگرفته می شوند. نزدیک به ۳۰ پیش از میلاد.
۱ و چنین گذشت که در همان سال، بنگرید، نیفای کُرسی داوری را به مردی که نامش سزورام بود سپرد.
۲ زیرا از آنجایی که قوانین آنها و حکومت های آنها با رأی مردم برپا شده بودند، و آنهایی که پلیدی را برگزیدند بیشمارتر از آنهایی بودند که نیکی را برگزیدند، بنابراین آنها برای نابودی رسیده شدند، زیرا آن قوانین به فساد کشیده شده بودند.
۳ آری، و این همۀ آن نبود؛ آنها مردمی خیره سر بودند، به اندازه ای که آنها نه با قانون نه با دادگری می توانستند اداره شوند، مگر اینکه به نابودی آنها می انجامید.
۴ و چنین گذشت که نیفای به سبب نابکاری آنها به ستوه آمده بود؛ و او کرسی داوری را واگذار کرد، و بر خود گرفت تا در همۀ باقیماندۀ روزگارش سخن خدا را موعظه کند، و برادرش لیحای نیز، همۀ باقیماندۀ روزگارش را چنین کرد؛
۵ زیرا آنها سخنانی را که پدرشان هیلامان بر آنها گفت بیاد آوردند. و اینها سخنانی هستند که او گفت:
۶ بنگرید، پسرانم، من خواستارم که شما بیاد آورید تا فرمان های خدا را نگاه دارید؛ و من می خواهم که شما بر مردم این سخنان را اعلام کنید. بنگرید، من به شما نام پدر و مادر نخستین مان که از سرزمین اورشلیم بیرون آمدند را داده ام؛ و این را من انجام داده ام که هنگامی که شما نام خود را بیاد می آورید آنها را بیاد آورید؛ و هنگامی که شما آنها را بیاد می آورید کارهای آنها را بیاد آورید؛ و هنگامی که شما کارهای آنها را بیاد می آورید بدانید چگونه است که گفته شده است و نیز نوشته شده است که آنها نیک بودند.
۷ بنابراین، پسرانم، من می خواهم که شما آنچه نیک است را انجام دهید، که از شما گفته شود و نیز نوشته شود، حتّی همان گونه که از آنها گفته شده و نوشته شده است.
۸ و اینک پسرانم، بنگرید من از شما اندک خواستۀ بیشتر دارم، که آن خواسته این است، که شما این چیزها را انجام ندهید که به آنها ببالید، بلکه این چیزها را انجام دهید تا برای خودتان گنجی در بهشت بگذارید، آری، که جاویدان است، و چیزی که از میان نمی رود؛ آری، که شما آن هدیۀ گرانبهای زندگیِ جاویدان، که ما دلیل داریم تا گمان کنیم به پدرانمان داده شده است را داشته باشید.
۹ آه بیاد آورید، بیاد آورید، پسرانم، سخنانی که بنیامینِ پادشاه به مردمش گفت؛ آری، بیاد آورید که نه هیچ راه دیگری نه هیچ ابزاری هست که با آن آدمی بتواند نجات یابد، مگر از راه کفّارۀ خون عیسی مسیح، که خواهد آمد؛ آری، بیاد آورید که او می آید تا جهان را بازخرید کند.
۱۰ و نیز بیاد آورید سخنانی که عمولک به زیزروم در شهر عمونیحا گفت: زیرا او به وی گفت که بدرستی سَروَر خواهد آمد تا مردمش را بازخرید کند، ولی اینکه او نخواهد آمد تا آنها را در گناهانشان بازخرید کند، بلکه آنها را از گناهانشان بازخرید کند.
۱۱ و به او قدرت از پدر داده شده است تا آنها را به سبب توبه شان از گناهانشان بازخرید کند؛ بنابراین او فرشتگانش را فرستاده است تا نویدِ شرایط توبه را، که قدرت بازخریدار را به نجات روان های آنها می آورد، اعلام کنند.
۱۲ و اینک، پسرانم، بیاد آورید، بیاد آورید که بر صخرۀ بازخریدار ما، که مسیح است، پسر خدا، شما باید بنیاد خود را بسازید؛ که هنگامی که اهریمن بادهای عظیمش را پیش می فرستد، آری، با تیرهای گردباد، آری، هنگامی که همۀ تگرگ هایش و طوفان های عظیمش بر شما نواخته شود، آن هیچ قدرتی بر شما نخواهد داشت تا شما را پایین به خلیج بدبختی و بیچارگی بی پایان بکشاند، به سبب صخره ای که شما بر روی آن ساخته اید، که یک بنیاد مطمئن است، بنیادی که اگر آدمیان بر آن بسازند آنها نمی توانند فرو افتند.
۱۳ و چنین گذشت که اینها سخنانی هستند که هیلامان به پسرانش آموزش داد؛ آری، او به آنها چیزهای بسیاری آموزش داد که نوشته نشده اند، و نیز چیزهای بسیاری که نوشته شده اند.
۱۴ و آنها سخنان او را بیاد آوردند؛ و بنابراین آنها پیش رفتند، فرمان های خدا را نگه داشته، تا سخنان خدا را در میان همۀ مردم نیفای آموزش دهند، با شهر خُرّمساران آغاز شده؛
۱۵ و پس از آنجا به شهر جید؛ و از شهر جید به شهر مولق؛
۱۶ و حتّی از شهری به شهری دیگر، تا اینکه آنها به میان همۀ مردم نیفای که در سرزمین جنوبی بودند پیش رفتند؛ و از آنجا بسوی سرزمین زراحملا، به میان لامانیان.
۱۷ و چنین گذشت که آنها با قدرت زیاد موعظه کردند، به اندازه ای که آنها بسیاری از ناسازگارانی که از پیش نیفایان رفته بودند را شرمسار کردند، به اندازه ای که آنها پیش آمدند و به گناهانشان اعتراف کردند و به توبه تعمید یافتند، و بیدرنگ به نزد نیفایان بازگشتند تا در جُبران ستمکاری هایی که آنها انجام داده بودند تلاش کنند.
۱۸ و چنین گذشت که نیفای و لیحای با چنان قدرت و اختیار زیادی به لامانیان موعظه کردند، زیرا آنها قدرت داشته و به آنها اختیار داده شده بود تا بتوانند سخن گویند، و چیزی که آنها می بایستی بگویند نیز به آنها داده شده بود —
۱۹ بنابراین آنها در شگفت زدگیِ بزرگ لامانیان، به متقاعد کردن آنها سخن گفتند، به اندازه ای که هشت هزار لامانی که در سرزمین زراحملا و دور و بر بودند به توبه تعمید یافتند، و به نابکاری سُنّت های پدرانشان متقاعد شدند.
۲۰ و چنین گذشت که نیفای و لیحای از آنجا راهی سرزمین نیفای شدند.
۲۱ و چنین گذشت که آنها بدست لشکری از لامانیان گرفته شدند و به زندان انداخته شدند؛ آری، حتّی به همان زندانی که عمون و برادرانش بدست خدمتگزاران لیمحی انداخته شده بودند.
۲۲ و پس از اینکه آنان بدون غذا برای چندین روز به زندان انداخته شده بودند، بنگرید، آنها به زندان رفتند تا آنان را ببرند که بتوانند آنان را بکشند.
۲۳ و چنین گذشت که نیفای و لیحای گویی با آتش فراگرفته شدند، حتّی به اندازه ای که آنها جرأت نکردند بر آنان دست بلند کنند از ترس اینکه مبادا آنها بسوزند. با این وجود، نیفای و لیحای نسوختند؛ و آنان همچنان که در میان آتش بودند نسوختند.
۲۴ و هنگامی که آنان دیدند که در ستونی از آتش فراگرفته شده بودند، و اینکه آنان را نسوزانده است، در دل هایشان شهامت یافتند.
۲۵ زیرا آنان دیدند که لامانیان نه جرأت دست بلند کردن بر آنان را دارند، نه جرأت می کنند نزدیک آنان بیایند؛ بلکه ایستاده بودند گویی از شگفتی زبانشان بند آمده بود.
۲۶ و چنین گذشت که نیفای و لیحای پیش ایستادند و شروع به سخن گفتن به آنها نمودند، گفتند: نترسید، زیرا بنگرید، این خدا است که به شما این چیز شگفت انگیز را نشان داده است، که در آن به شما نشان داده است که نمی توانید بر روی ما دست بلند کنید تا ما را بکُشید.
۲۷ و بنگرید، هنگامی که آنان این سخنان را گفتند، زمین بی اندازه لرزید و دیوارهای زندان لرزیدند گویی در آستانۀ فرو ریختن بر زمین بودند؛ ولی بنگرید، آنها فرو نیفتادند. و بنگرید، آنهایی که در زندان بودند لامانیان و نیفایانی بودند که ناسازگار بودند.
۲۸ و چنین گذشت که آنها در سایه ای از ابر تاریکی فرو رفتند، و ترس سنگین وحشتناکی بر آنها آمد.
۲۹ و چنین گذشت که صدایی آمد گویی از بالای ابر تاریکی بود، گفتا: توبه کنید، توبه کنید و دیگر به دنبال نابودی خدمتگزارانم که من بر شما فرستاده ام تا نویدِ خوش را اعلام کنند، نباشید.
۳۰ و چنین گذشت که هنگامی که آنها این صدا را شنیدند، و نگریستند که آن نه صدای تُندر بود نه صدای یک سر و صدای پُرآشوب بود، بلکه بنگرید، آن یک صدای آرام ملایم کامل بود، گویی آن یک نجوا بود و آن حتّی به هر روانی رخنه کرد —
۳۱ و با وجود ملایمیِ صدا، بنگرید زمین بی اندازه لرزید، و دیوارهای زندان دوباره تکان خوردند، و گویی در آستانۀ فرو ریختن بر زمین بودند؛ و بنگرید ابر تاریکی که بر آنها سایه افکنده بود کنار نرفت —
۳۲ و بنگرید آن صدا دوباره آمد، گفتا: توبه کنید، توبه کنید، زیرا ملکوتِ آسمان نزدیک است؛ و دیگر به دنبال نابودی خدمتگزاران من نباشید. وچنین گذشت که زمین دوباره لرزید و دیوارها تکان خوردند.
۳۳ و نیز دوباره برای بار سوّم آن صدا آمد، و سخنان شگفت انگیزی که نمی توانند از سوی آدمی بیان شوند به آنها گفت؛ و دیوارها دوباره تکان خوردند، و زمین لرزید گویی در آستانۀ دوپاره شدن بود.
۳۴ و چنین گذشت که لامانیان به سبب ابر تاریکی که بر آنها سایه افکنده بود نمی توانستند بگریزند؛ آری، و آنها به سبب ترسی که بر آنها آمده بود بی حرکت نیز بودند.
۳۵ اینک یکی میان آنها بود که نیفای زاده بود، که زمانی به کلیسای خدا تعلّق داشت ولی از آنها جدا شده بود.
۳۶ و چنین گذشت که او برگشت و بنگرید، او از میان ابر تاریکی رخسار نیفای و لیحای را دید؛ و بنگرید، آنها بی اندازه می درخشیدند، حتّی مانند رُخسار فرشتگان. و او دید که آنها چشمانشان را به آسمان دوخته اند؛ و آنها در حالتی بودند گویی با یک هستی که آنها می دیدند، گفتگو می کنند یا صدایشان را بلند می کنند.
۳۷ و چنین گذشت که این مرد بر آن جمعیّت فریاد برآورد، که آنها برگردند و نگاه کنند. و بنگرید، قدرتی به آنها داده شد که آنها برگشتند و نگاه کردند؛ و آنها رُخسار نیفای و لیحای را نگریستند.
۳۸ و آنها به آن مرد گفتند: بنگر، معنای همۀ این چیزها چیست، و کیست او که این مردان با او گفتگو می کنند؟
۳۹ اینک نام آن مرد عمیناداب بود. و عمیناداب به آنها گفت: آنها با فرشتگانِ خدا گفتگو می کنند.
۴۰ و چنین گذشت که لامانیان به او گفتند: ما چه باید بکنیم، که این ابر تاریکی از سایه افکندن بر ما برداشته شود؟
۴۱ و عمیناداب به آنها گفت: شما باید توبه کنید و نزد آن صدا زاری کنید، حتّی تا اینکه شما به مسیح ایمان آورید، کسی که از سوی آلما و عمولک و زیزروم به شما آموزش داده شد؛ و هنگامی که شما این را انجام دهید، ابر تاریک از سایه افکندن بر شما برداشته خواهد شد.
۴۲ و چنین گذشت که آنها همه شروع به فریاد برآوردن به صدای آن کسی نمودند که زمین را لرزانده بود؛ آری، آنها فریاد برآوردند حتّی تا زمانی که ابر تاریکی کنار رفت.
۴۳ و چنین گذشت که هنگامی که آنها چشمانشان را به دور و بر انداختند و دیدند که ابر تاریکیِ سایه افکنده از آنها پراکنده شده بود، بنگرید، آنها دیدند که آنها، آری هر روانی، با ستونی از آتش فراگرفته شده بودند.
۴۴ و نیفای و لیحای در میان آنها بودند؛ آری، آنها فراگرفته شده بودند؛ آری، آنها گویی در میان آتشی زبانه کِش بودند، با این حال نه به آنها آسیب رساند، نه دیوارهای زندان را گرفت؛ و آنها آکنده از شادی بودند که ناگفتنی و پُر از شکوه است.
۴۵ و بنگرید، روح مقدّس خدا از آسمان پایین آمد، و به درون دل هایشان وارد شد، و آنها گویی آکنده از آتش شدند، و آنها توانستند سخنان شگفت انگیزی بگویند.
۴۶ و چنین گذشت که صدایی بر آنها آمد، آری، یک صدای دلنشین، گویی یک نجوا بود، گفتا:
۴۷ آرامش، آرامش بر شما باد، به سبب ایمانتان به محبوب خوبم که از بنیاد جهان بوده است.
۴۸ و اینک، هنگامی که آنها این را شنیدند چشمانشان را به بالا انداختند گویی می خواستند ببینند صدا از کجا می آمد؛ و بنگرید، آنها دیدند آسمان ها گشوده شدند؛ و فرشتگان از بهشت پایین آمدند و به آنها تعلیم دادند.
۴۹ و نزدیک به سیصد تن بودند که این چیزها را دیدند و شنیدند؛ و به آنها گفته شد تا بروند و نه حیرت کنند نه شک کنند.
۵۰ و چنین گذشت که آنها پیش رفتند، و به مردم با اعلام کردن همۀ این چیزهایی که آنها شنیده و دیده بودند در سرتاسر همۀ ناحیه های دور و بر تعلیم دادند، به اندازه ای که بخش بیشتر لامانیان به سبب عظمت شواهدی که آنها دریافت کرده بودند از آنها متقاعد شدند.
۵۱ و همۀ کسانی که متقاعد شده بودند اسلحه های جنگی شان و نیز بیزاری شان و سُنّت پدرانشان را کنار گذاشتند.
۵۲ و چنین گذشت که آنها سرزمین های تصرّف شده شان را به نیفایان تسلیم کردند.

----------
/study/scriptures/bofm/hel/6
فصل ۶
لامانیان پرهیزکار به نیفایان نابکار موعظه می کنند — هر دو جمعیّت در طول یک دورۀ آرامش و فراوانی، کامروا می شوند — ابلیس، پدید آورندۀ گناه، دل های نابکاران و راهزنان جدیانتون را به آدم کشی و نابکاری برمی انگیزد — راهزنان حکومت نیفایان را بدست می گیرند. نزدیک به ۲۹–۲۳ پیش از میلاد.
۱ و چنین گذشت که هنگامی که شصت و دوّمین سال فرمانروایی داوران پایان یافت، همۀ این چیزها رخ داده بود و لامانیان، بخش بیشتر آنها، مردمی پرهیزکار شده بودند، به اندازه ای که، به سبب پایداریشان و استواریشان در ایمان، پرهیزکاریشان از نیفایان فراتر رفت.
۲ زیرا بنگرید، بسیاری از نیفایان بودند که سرسخت و توبه ناپذیر و به شدّت نابکار شده بودند، به اندازه ای که آنها سخن خدا و همۀ موعظه ها و نبوّت هایی که در میان آنها می آمد را رد می کردند.
۳ با این وجود، مردم کلیسا به سبب گرویدنِ لامانیان شادی زیادی داشتند، آری، به سبب کلیسای خدا که در میان آنها برپا شده بود. و آنها با یکدیگر دوست بودند، و با یکدیگر شادمانی می کردند و شادی زیادی داشتند.
۴ و چنین گذشت که بسیاری از لامانیان بسوی پایین به سرزمین زراحملا آمدند و بر مردم نیفای شیوۀ گرویدن شان را اعلام کردند، و آنها را به ایمان و توبه نصیحت کردند.
۵ آری، و بسیاری با قدرت و داشتن اختیارِ بی اندازه زیادی موعظه کردند، تا بسیاری از آنها را به اعماق فروتنی پایین آورند، تا پیروان فروتن خدا و آن برّه شوند.
۶ و چنین گذشت که بسیاری از لامانیان به سرزمین شمالی رفتند؛ و نیفای و لیحای نیز به سرزمین شمالی رفتند تا بر مردم موعظه کنند. و بدین گونه شصت و سوّمین سال پایان یافت.
۷ و بنگرید، در همۀ سرزمین آرامش بود، به اندازه ای که نیفایان به هر بخشی از سرزمین که می خواستند، خواه در میان نیفایان بود یا لامانیان، می رفتند.
۸ و چنین گذشت که لامانیان نیز به هرجایی که می خواستند، خواه در میان لامانیان بود یا در میان نیفایان، می رفتند؛ و بدین گونه آنها با یکدیگر آزادانه رفت و آمد می کردند، تا بر پایۀ خواسته شان، داد وستد کنند و سود اندوزند.
۹ و چنین گذشت که آنها بی اندازه ثروتمند شدند، هم لامانیان و هم نیفایان؛ و آنها طلا و نقره و همه گونه فلزات گرانبها و بی اندازه زیادی، هم در سرزمین جنوبی و هم در سرزمین شمالی داشتند.
۱۰ اینک سرزمین جنوبی لیحای خوانده می شد؛ و سرزمین شمالی مولق، که بنام پسر صدقیا بود، خوانده می شد؛ زیرا سَروَر مولق را به سرزمین شمالی و لیحای را به سرزمین جنوبی آورد.
۱۱ و بنگرید، همه گونه طلا و نقره و سنگ معدنیِ گرانبها از هر گونه در هر دوی این سرزمین ها بود؛ و نیز استادکارانی بودند، که با همه گونه سنگ معدنی کار می کردند و آن را پالایش می کردند؛ و بدین گونه آنها ثروتمند شدند.
۱۲ آنها غلّۀ فراوانی بار آوردند، هم در شمال و هم در جنوب؛ و آنها بی اندازه پیشرفت کردند، هم در شمال و هم در جنوب. و آنها افزایش یافتند و بی اندازه در سرزمین نیرومند شدند. و آنها گلّه ها و رمه ها، آری، پرواری های بسیاری را پرورش دادند.
۱۳ بنگرید زنانشان زحمت می کشیدند و ریسندگی می کردند و همه گونه پارچه، از کتان ریزبافت و پارچه از هر گونه درست می کردند تا برهنگیشان را بپوشانند. و بدین گونه شصت و چهارمین سال در آرامش گذشت.
۱۴ و در شصت و پنجمین سال نیز آنها شادی و آرامش زیادی داشتند، آری، موعظه های زیاد و نبوّت های بسیاری دربارۀ آنچه که می آید. و بدین گونه شصت و پنجمین سال گذشت.
۱۵ و چنین گذشت که در شصت و ششمین سال فرمانروایی داوران، بنگرید، سزورام در حالیکه بر کرسی داوری نشسته بود بدست ناشناسی کشته شد. و چنین گذشت که در همان سال، که پسرش که از سوی مردم بجای او تعیین شده بود نیز کشته شد. و بدین گونه شصت و ششمین سال پایان یافت.
۱۶ و در آغاز شصت و هفتمین سال مردم دوباره شروع به بی اندازه نابکار شدن نمودند.
۱۷ زیرا بنگرید، سَروَر آنها را برای مدّت زیادی با ثروت های جهان برکت داده بود که آنها نه به خشم، جنگ، نه به خونریزی برانگیخته شده بودند؛ بنابراین آنها شروع به نهادن دل هایشان بر ثروت هایشان نمودند؛ آری، آنها شروع به سود اندوزی نمودند که بتوانند بالاتر از دیگری قرار گیرند؛ بنابراین آنها شروع به آدم کشی های مخفی و راهزنی و چپاول نمودند که آنها بتواند سود اندوزند.
۱۸ و اینک بنگرید، آن آدمکشانا و چپاول گرها دسته ای بودند که بدست کیشکومان و جدیانتون شکل داده شده بودند. و اینک چنین گذشته بود که بسیاری، حتّی در میان نیفایان، از جمعیّت جدیانتون بودند. ولی بنگرید، آنها بیشتر در میان بخش نابکارتر لامانیان بودند. و آنها راهزنان و آدم کشان جدیانتون خوانده می شدند.
۱۹ و این آنها بودند که داور اعظم سزورام و پسرش را در حالیکه در کُرسی داوری بودند کشتند؛ و بنگرید، آنها پیدا نشدند.
۲۰ و اینک چنین گذشت که هنگامی که لامانیان دریافتند که راهزنانی در میان آنها بودند آنها بی اندازه اندوهگین شدند؛ و آنها هر چه در قدرت شان بود بکار بردند تا آنها را از روی زمین نابود کنند.
۲۱ ولی بنگرید، شیطان دل های بخش بیشتر نیفایان را برانگیخت، به اندازه ای که آنها با آن جمعیّت های راهزن متّحد شدند، و به پیمان های آنها و سوگندهای آنها وارد شدند، که آنها در هر شرایط دشواری که قرار گیرند از یکدیگر محافظت و نگهداری کنند، که آنها برای آدم کشی هایشان و چپاول گری هایشان و دزدی هایشان رنجی نبرند.
۲۲ و چنین گذشت که آنها نشانه های خودشان را داشتند، آری، نشانه های رمزی و سخنان رمزی؛ و این که آنها یک برادری که به پیمان آنها وارد شده بود را بشناسند، که هر نابکاری ای که برادرش انجام دهد او نه از سوی برادرش، نه از سوی کسانی که به جمعیّت او تعلّق داشتند، که این پیمان را بر گرفته بودند، آسیب ببیند.
۲۳ و بدین گونه آنها بتوانند، برخلاف قوانین کشورشان و نیز قوانین خدایشان، آدم بکشند، و چپاول گری و دزدی و روسپی گری و همه گونه نابکاری کنند.
۲۴ و اگر هر کدام از کسانی که به جمعیّت آنها تعلق داشت نابکاریشان و کارهای پلیدشان را به جهان آشکار می کرد، از او دادخواست می شد، نه برپایۀ قوانین کشورشان، بلکه برپایۀ قوانین نابکاریشان که از سوی جدیانتون و کیشکومان داده شده بود.
۲۵ اینک بنگرید، این آن سوگندها و پیمان های مخفی بود که آلما به پسرش فرمان داده بود نمی بایستی به نزد جهان پیش رود، مبادا آنها ابزاری برای پایین آوردن مردم به نابودی شوند.
۲۶ اینک بنگرید، آن سوگندها و پیمان های مخفی از نگاشته هایی که به هیلامان تحویل داده شد به پیش جدیانتون نیامد؛ بلکه بنگرید، آنها بدست همان موجودی در دل جدیانتون نهاده شد که پدر و مادر نخستین ما را به میل کردن از میوۀ ممنوعه فریب داد —
۲۷ آری، همان موجودی که با قابیل دسیسه چید، که اگر او برادرش هابیل را بکُشد جهان از آن آگاه نخواهند شد. و او با قابیل و پیروانش از آن زمان به بعد دسیسه چید.
۲۸ و نیز این همان موجودی است که در دل های مردم نهاد تا بُرجی به اندازه ای بلند بسازند که آنها بتوانند به آسمان برسند. و این همان موجودی بود که مردمی که از آن بُرج به سوی این سرزمین پیش آمدند را هدایت کرد؛ کسی که کارهای تاریکی و پلید را بر روی همۀ زمین گسترش داد، تا اینکه او مردم را به نابودی کامل و به یک دوزخ ابدی پایین کشاند.
۲۹ آری، این همان موجودی است که در دل جدیانتون نهاد تا باز هم کار تاریکی و آدم کشی مخفی را ادامه دهد؛ و او این را از پیدایش انسان حتّی تا این زمان کنونی پیش آورده است.
۳۰ و بنگرید، این او است که پدید آورندۀ همۀ گناهان است. و بنگرید، او به کارهای تاریکی و آدم کشی مخفیانه اش ادامه می دهد، و دسیسه هایشان، و سوگندهایشان، و پیمان هایشان، و برنامه های نابکاری وحشتناک شان را برپایۀ آنچه او بتواند بر دل های فرزندان آدمی دست یابد نسل به نسل دست به دست می کند.
۳۱ و اینک بنگرید، او شدیداً بر دل های نیفایان دست یافته بود؛ آری، بحدی که آنها بی اندازه نابکار شده بودند؛ آری، بخش بیشتر آنها از راه پرهیزکاری برگشته بودند، و فرمان های خدا را زیر پاهایشان لگدمال کردند، و به راه های خودشان بازگشتند، و برای خودشان از طلاهایشان و نقره هایشان بُت هایی ساختند.
۳۲ و چنین گذشت که همۀ این نابکاری ها در مدّت سال هایی نه چندان زیاد بر آنها آمد، به اندازه ای که بخش بیشتر آن در شصت و هفتمین سال فرمانروایی داوران بر مردم نیفای بر آنها آمد.
۳۳ و آنها در شصت و هشتمین سال نیز در نابکاری هایشان رشد کردند که سبب اندوه و تأسف عمیق پرهیزکاران شد.
۳۴ و بدین گونه ما می بینیم که نیفایان شروع به تحلیل رفتن در بی ایمانی نموده و در نابکاری و کارهای پلید رشد کردند، در حالیکه لامانیان شروع به بی اندازه رشد کردن در دانش از خدایشان نمودند؛ آری، آنها شروع به نگه داشتن دستورات و فرمان های او، و به گام برداشتن در راستی و درستکاری در برابر او نمودند.
۳۵ و بدین گونه ما می بینیم که روح سَروَر، به سبب نابکاری و سخت دلی های نیفایان، شروع به دور شدن از آنها نمود.
۳۶ و بدین گونه ما می بینیم که سَروَر، به سبب آسانی و خواستار بودن لامانیان به ایمان آوردن به سخنان او، شروع به برون ریختن روحش بر آنها نمود.
۳۷ و چنین گذشت که لامانیان جمعیّت راهزنانِ جدیانتون را دستگیر کردند؛ و آنها سخن خدا را در میان بخش نابکارتر آنان موعظه کردند به اندازه ای که این جمعیّت راهزنان کاملاً از میان لامانیان نابود شدند.
۳۸ و چنین گذشت از سوی دیگر، که نیفایان آنها را رشد دادند و پشتیبانی نمودند، از بخش نابکارتر آنها آغاز کرده، تا اینکه آنان در همۀ سرزمین نیفایان گسترش یافتند، و بخش بیشتر پرهیزکاران را از راه بدر کردند تا آنها به کارهای آنان ایمان آورند و از تاراج آنان بهره مند شوند، و به آنان در آدم کشی ها و سازمان های مخفی آنان بپیوندند.
۳۹ و بدین گونه آنان ادارۀ کامل حکومت را بدست گرفتند، به اندازه ای که آنان بینوایان و بُردباران و پیروان فروتن خدا را در زیر پاهایشان لگدمال کردند و زدند و دریدند و به آنها پشت کردند.
۴۰ و بدین گونه ما می بینیم که آنها در یک وضعیّت وحشتناک بودند و برای یک نابودی ابدی رسیده می شدند.
۴۱ و چنین گذشت که بدین گونه شصت و هشتمین سال فرمانروایی داوران بر مردم نیفای پایان یافت.

----------
/study/scriptures/bofm/hel/7
نبوّت نیفای، پسر هیلامان — خدا مردم نیفای را تهدید می کند که او با آنها در خشمش برخورد خواهد کرد، تا نابودی کاملِ آنها، جز اینکه آنها از نابکاریشان توبه کنند. خدا مردم نیفای را با بلا می زند؛ آنها توبه می کنند و به سوی او بازمی گردند. ساموئیل، یک لامانی، بر نیفایان نبوّت می کند.
دربرگیرندۀ فصل های ۷ تا ۱۶.
فصل ۷
نیفای در شمال انکار می شود و به زراحملا بازمی گردد — او بر بالای بُرج باغش نیایش می کند و آنگاه مردم را به توبه کردن یا هلاک شدن فرا می خواند. نزدیک به ۲۳–۲۱ پیش از میلاد.
۱ بنگرید، اینک چنین گذشت در شصت و نهمین سال فرمانروایی داوران بر مردم نیفای، که نیفای، پسر هیلامان، از سرزمین شمالی به سرزمین زراحملا بازگشت.
۲ زیرا او در میان مردمی بود که در سرزمین شمالی بودند، و سخن خدا را بر آنها موعظه می کرد و چیزهای بسیاری را بر آنها نبوّت کرد؛
۳ و آنها همۀ سخنان او را رد کردند، بحدی که او نتوانست در میان آنها بماند، بلکه دوباره به سرزمین زادگاهش بازگشت.
۴ و مردم را در وضعیّت نابکاریِ وحشتناکی دیده، و آن راهزنان جدیانتون کرسی های داوری را پُر کرده — قدرت و اختیار سرزمین را به زور گرفته؛ فرمان های خدا را کنار گذاشته، و در برابر او ذرّه ای دُرستکاری نداشته؛ بر فرزندان آدمی بدون دادگری عمل می کردند؛
۵ پرهیزکاران را به سبب پرهیزکاریشان محکوم کرده؛ مجرمین و نابکاران را به سبب پولشان بدون مجازات می گذاشتند تا بروند؛ و افزون بر این در منصب رأس حکومت گذاشته می شدند تا برپایۀ خواستشان فرمانروایی کنند و عمل کنند، که آنها بتوانند سود اندوزند و شکوه جهان را بدست آورند، و افزون بر این، اینکه آنها بتوانند آسانتر زنا کنند و بدزدند و بکشند، و برپایۀ خواست خودشان عمل کنند —
۶ اینک این نابکاری بزرگ، در مدّت سال های نه چندان زیاد، بر سر نیفایان آمده بود؛ و هنگامی که نیفای این را دید، دلش در درون سینه اش از اندوه پُر شد؛ و او در عذاب روانش فریاد برآورد:
۷ ایکاش، که من می توانستم در آن روزها هنگامی که پدرم نیفای نخست از سرزمین اورشلیم بیرون آمد روزگارم را می داشتم، که می توانستم در سرزمین موعود با او شادی کنم؛ آن زمان مردمش به آسانی کنار می آمدند، در نگاه داری فرمان های خدا پایدار بودند، و در کشیده شدن به گناه کُند بودند؛ و آنها در بگوش دل پذیرفتن سخنان سَروَر سریع بودند —
۸ آری، اگر روزگارم می توانست در آن روزگار باشد، آنگاه روانم در پرهیزکاریِ برادرانم شادی می داشت.
۹ ولی بنگرید، من تعیین شده ام که روزگارم این چنین باشد، و اینکه روانم به سبب این نابکاری برادرانم آکنده از اندوه شود.
۱۰ و بنگرید، اینک چنین گذشت که آن بر بالای بُرجی بود که در باغ نیفای قرار داشت، که در کنار بزرگراهی بود که به بازار اصلی راه داشت، که در شهر زراحملا بود؛ بنابراین، نیفای بر بالای بُرجی که در باغش قرار داشت، بُرجی که نزدیک به دروازۀ باغ بود که به بزرگراه راه داشت، سر فرود آورده بود.
۱۱ و چنین گذشت که مردانِ آشنایی از آنجا می گذشتند و نیفای را در بالای بُرج در حال بیرون ریختن روانش به خدا دیدند؛ و آنها دویدند و چیزی که دیده بودند را برای مردم گفتند، و مردم در جمعیّت هایی با همدیگر آمدند که بتوانند دلیل چنین سوگواری برای نابکاری مردم را بدانند.
۱۲ و اینک، هنگامی که نیفای برخاست او جمعیّت های مردم که گرد هم آمده بودند را دید.
۱۳ و چنین گذشت که او دهانش را گشود و به آنها گفت: بنگرید، چرا شما گرد هم آمده اید؟ اینکه من از نابکاری هایتان برای شما بگویم؟
۱۴ آری، برای اینکه من به بالای بُرجم رفته ام که بتوانم روانم را به سبب اندوه بی اندازۀ دلم که به سبب نابکاری های شماست، بر خدا برون ریزم!
۱۵ و به سبب سوگواری و عزاداری من شما گرد هم آمده اید و در شگفتید؛ آری، و شما لازم است شگفت زده شوید؛ آری، شما باید هم شگفت زده شوید برای اینکه شما تسلیم شده اید که اهریمن چنین بر دل های شما دست یافته است.
۱۶ آری، چگونه شما توانسته اید به فریب او که به دنبال این است تا روان های شما را به بدبختی ابدی و بیچارگی بی پایان پرتاب کند، تسلیم شوید؟
۱۷ آه توبه کنید، توبه کنید! چرا باید بمیرید؟ برگردید، به سوی خدایتان سَروَر برگردید. چرا او شما را تَرک کرده است؟
۱۸ این برای این است که شما دل هایتان را سخت کرده اید؛ آری، شما نمی خواهید ندای چوپان نیکو را بگوش دل بپذیرید؛ آری، شما او را به خشمِ علیه خودتان برانگیخته اید.
۱۹ و بنگرید، بجای گرد هم آوردن شما، بنگرید، جز اینکه شما توبه کنید، او شما را پراکنده خواهد کرد که شما خوراک سگان و جانوران دَرنده شوید.
۲۰ آه چگونه شما توانسته اید خدایتان را دُرست در روزی که او شما را رهایی داده است فراموش کنید؟
۲۱ ولی بنگرید، این برای سود اندوزی است، تا از سوی آدمیان ستایش شوید، آری، و اینکه شما بتوانید طلا و نقره بدست آورید. و شما دل هایتان را بر ثروت و چیزهای بیهودۀ این جهان نهاده اید، که برای آن شما آدم می کشید و چپاول می کنید و دزدی می کنید، و علیه همسایۀ خود گواهی دروغ می دهید و همه گونه نابکاری انجام می دهید.
۲۲ و به این دلیل، بیچارگی بر شما خواهد آمد جز اینکه شما توبه کنید. زیرا اگر شما توبه نکنید، بنگرید، این شهر بزرگ و همۀ آن شهرهایی که در دور بر هستند نیز که در سرزمین تصرّفی ما هستند، گرفته خواهند شد که شما هیچ جایی در آنها نخواهید داشت؛ زیرا بنگرید، سَروَر به شما، آن گونه که تاکنون انجام داده است قوّت نخواهد داد تا در برابر دشمنانتان ایستادگی کنید.
۲۳ زیرا بنگرید، بدین گونه سَروَر می گوید: من به نابکاران، به یکی بیشتر از دیگری، نیرویم را نشان نخواهم داد، مگر به کسانی که از گناهانشان توبه کنند، و سخنانم را بگوش دل بپذیرند. بنابراین اینک، من می خواهم که شما بنگرید، برادرانم، که این برای لامانیان بهتر خواهد بود تا برای شما، مگر اینکه شما توبه کنید.
۲۴ زیرا بنگرید، آنها از شما پرهیزکارترند، زیرا آنها علیه آن دانش بزرگی که شما دریافت کرده اید گناه نکرده اند؛ بنابراین سَروَر بر آنها مهربان خواهد بود؛ آری، او روزگار آنها را درازتر خواهد کرد و نوادگان آنها را افزایش خواهد داد، حتّی هنگامی که شما کاملاً نابود شوید، مگر اینکه شما توبه کنید.
۲۵ آری، وای بر شما باد به سبب کارهای پلید زیادی که در میان شما آمده است؛ و شما خودتان را با آن متّحد کرده اید، آری، به آن جمعیّت مخفی که بدست جدیانتون برپا شد!
۲۶ آری، وای بر شما خواهد بود، به سبب آن غروری که شما روا داشته اید تا به دل هایتان وارد شود، اینکه به سبب ثروت بی اندازه زیادتان شما را به فراتر از آنچه که نیکوست مغرور کرده است.
۲۷ آری، به سبب نابکاری و کارهای پلیدتان وای بر شما باد!
۲۸ و شما هلاک خواهید شد مگر اینکه توبه کنید؛ آری، حتّی سرزمین هایتان از شما گرفته خواهد شد و شما از روی زمین نابود خواهید شد.
۲۹ بنگرید اینک، من از خودم نمی گویم که این چیزها رُخ خواهند داد، برای اینکه این از سوی من نیست که من این چیزها را می دانم؛ بلکه بنگرید، من می دانم که این چیزها راست هستند برای اینکه سَروَر خدا آنها را بر من آشکار کرده است، بنابراین من گواهی می دهم که آنها رُخ خواهند داد.

----------
/study/scriptures/bofm/hel/8
فصل ۸
داوران فاسد بدنبال این هستند تا مردم را علیه نیفای برانگیزند — ابراهیم، موسی، زنوس، زنوک، عزیاس، اشعیا، ارمیا، لیحای، و نیفای همه از مسیح گواهی می دهند — از طریق الهام گرفتن، نیفای کشته شدن داور اعظم را اعلام می کند. نزدیک به ۲۳–۲۱ پیش از میلاد.
۱ و اینک چنین گذشت که هنگامی که نیفای این سخنان را گفت، بنگرید، مردانی بودند که داور بودند، که به جمعیّت مخفی جدیانتون نیز تعلّق داشتند، و آنها خشمگین شدند، و آنها علیه او فریاد برآوردند، به مردم گفتند: چرا شما این مرد را نمی گیرید و او را پیش نمی آورید، که او برپایۀ بزهکاری که کرده است محکوم شود؟
۲ چرا این مرد را می بینید و ناسزاگویی او علیه این مردم و علیه قانون ما را می شنوید؟
۳ زیرا بنگرید، نیفای دربارۀ فساد قانونشان به آنها سخن گفته بود؛ آری، چیزهای بسیاری را نیفای گفت که نمی توانند نوشته شوند؛ و هیچ چیزی او نگفت که بر ضد فرمان های خدا باشد.
۴ و آن داوران بر او خشمگین بودند برای اینکه او بی پرده دربارۀ کارهای تاریک مخفی آنها سخن می گفت؛ با این وجود، آنها جرأت نمی کردند دستشان را بر او بلند کنند، زیرا آنها می ترسیدند مبادا مردم علیه آنها فریاد برآورند.
۵ بنابراین آنها بر مردم فریاد برآوردند، گفتند: چرا شما اجازه می دهید این مرد بر علیه ما ناسزا بگوید؟ زیرا بنگرید او همۀ این مردم را محکوم می کند، حتّی به نابودی؛ آری، و نیز اینکه این شهرهای بزرگ ما از ما گرفته می شوند که ما هیچ جایی در آنها نخواهیم داشت.
۶ و اینک ما می دانیم که این امکان ناپذیر است، زیرا بنگرید، ما قدرتمند هستیم، و شهرهای ما بزرگ، بنابراین دشمنان ما نمی توانند هیچ قدرتی بر ما داشته باشند.
۷ و چنین گذشت که بدین گونه آنها مردم را به خشم علیه نیفای برانگیختند، و در میان آنها درگیری بپا کردند؛ زیرا کسانی بودند که فریاد برآوردند: این مرد را تنها بگذارید، زیرا او مرد نیکی است، و آن چیزهایی که او می گوید بدرستی رُخ خواهند داد مگر اینکه ما توبه کنیم؛
۸ آری، بنگرید، همۀ مجازات هایی که او بر ما گواهی داده است بر ما خواهند آمد؛ زیرا ما می دانیم که او دربارۀ نابکاری هایمان بر ما درست گواهی داده است. و بنگرید آنها بسیار هستند، و او همان گونه که از نابکاری های ما آگاه است ازهمۀ چیزهایی که بر ما فرود خواهند آمد نیز آگاه است؛
۹ آری، و بنگرید، اگر او پیامبر نبود نمی توانست دربارۀ آن چیزها گواهی دهد.
۱۰ و چنین گذشت که آن مردمی که برآن بودند تا نیفای را نابود کنند به سبب ترسشان وادار شدند که دستشان را بر او بلند نکنند؛ بنابراین او، با دیدن اینکه او در چشمان برخی مورد لطف قرار گرفته بود، به اندازه ای که بقیۀ آنها ترسیدند، شروع به سخن گفتن بر آنها نمود.
۱۱ بنابراین او وادار شد تا بیشتر بر آنها سخن گوید گفتا: بنگرید، برادرانم، آیا شما نخوانده اید که خدا به یک مرد، یعنی موسی قدرت داد تا بر آب های دریای سرخ بزند، و آنها به این سو و آن سو جدا شدند، به اندازه ای که اسرائیلیان، که پدران ما بودند، از میان آن بر زمین خشک گذشتند و آب ها بر لشکریان مصریان بسته شد و آنها را بلعید؟
۱۲ و اینک بنگرید، اگر خدا به این مرد چنین قدرتی داد، آنگاه چرا شما در میان خودتان جَر و بحث می کنید، و می گویید که او به من هیچ قدرتی نداده است که با آن دربارۀ آن داوری هایی که بر سر شما خواهد آمد بدانم جز اینکه توبه کنید؟
۱۳ ولی بنگرید، شما نه تنها سخنان مرا، بلکه همۀ سخنانی که از سوی پدرانمان گفته شده است، و نیز سخنانی که از سوی این مرد، موسی که چنان قدرت بزرگی به او داده شده بود را انکار می کنید، آری، سخنانی که او دربارۀ آمدن مسیح گفته بود را نیز انکار می کنید.
۱۴ آری، آیا او شهادت نداد که پسر خدا خواهد آمد؟ و همان گونه که او مارِ برنجین را در بیابان بلند کرد، همان گونه نیز او که خواهد آمد بالا بُرده خواهد شد.
۱۵ و همۀ کسانی که بر آن مار نگاه کنند زنده خواهند ماند، همان گونه که همۀ کسانی که، روحی پشیمان داشته، بر پسر خدا با ایمان نگاه کنند زنده می مانند، حتّی به آن زندگی که جاویدان است.
۱۶ و اینک بنگرید، نه تنها موسی، بلکه همۀ پیامبران مقدّس نیز، پیش از روزگار او حتّی تا روزگار ابراهیم از این چیزها گواهی دادند.
۱۷ آری، و بنگرید، ابراهیم آمدن او را دید، و آکنده از خوشحالی شد و شادمانی کرد.
۱۸ آری، و بنگرید من به شما می گویم، که نه تنها ابراهیم از این چیزها آگاهی داشت، بلکه بسیاری پیش از او بودند که با نظام خدا فرا خوانده شدند؛ آری، یعنی در پی نظام پسرش؛ و اینکه آن بر مردم، هزاران سال پیش از آمدن او نشان داده شود که بازخرید شدن بر آنها براستی خواهد آمد.
۱۹ و اینک من می خواهم که شما بدانید، که حتّی از زمان روزگار ابراهیم پیامبران بسیاری بوده اند که از این چیزها گواهی داده اند؛ آری، بنگرید، زنوسِ پیامبر دلیرانه گواهی داد؛ که به خاطر آن او کشته شد.
۲۰ و بنگرید، هم زنوک، و هم عزیاس، و هم اشعیا و ارمیا، (ارمیا همان پیامبری بوده که از نابودی اورشلیم گواهی داد) و اینک ما می دانیم که اورشلیم برپایۀ سخنان ارمیا نابود شد. آه آنگاه، برپایۀ نبوّت او، چرا پسر خدا نیاید؟
۲۱ و اینک آیا شما جر و بحث خواهید کرد که اورشلیم نابود شد؟ آیا شما می گویید که پسران صدقیا، همه جز مولق، کشته نشدند؟ آری، و آیا شما نمی نگرید که نوادگان صدقیا با ما هستند، و آنها از سرزمین اورشلیم رانده شدند؟ ولی بنگرید، این همۀ آن نیست —
۲۲ پدرمان لیحای از اورشلیم بیرون رانده شد برای اینکه او از این چیزها گواهی داد. نیفای نیز از این چیزها گواهی داد، و کمابیش همۀ پدرانمان نیز، حتّی تا این زمان؛ آری، آنها از آمدن مسیح گواهی داده اند، و چشم به راه بوده اند، و در روزی که او می آید شادمانی کرده اند.
۲۳ و بنگرید، او خدا است، و او با آنها است، و او خودش را بر آنها پدیدار کرد، که آنها از سوی او بازخرید شدند؛ و به سبب آنچه که می آید، آنها به او جلال دادند.
۲۴ و اینک، با دیدن اینکه شما این چیزها را می دانید و نمی توانید آنها را انکار کنید جز اینکه دروغ بگویید، بنابراین در این شما گناه کرده اید، زیرا شما همۀ این چیزها را رد کرده اید، با وجود این همه شواهدی که شما دریافت کرده اید؛ آری، یعنی شما همۀ چیزها، هم چیزهای در آسمان، و همۀ چیزهایی که در زمین هستند، به عنوان شاهدی که آنها راست هستند را دریافت کرده اید.
۲۵ ولی بنگرید، شما حقیقت را رد کرده اید، و علیه خدای مقدّستان شورش کرده اید؛ و حتّی در این زمان، بجای نهادن گنجهایی برای خودتان در آسمان، جایی که هیچ چیزی فاسد نمی شود، و جایی که هیچ چیزی که ناپاک باشد نمی تواند بیاید، شما برای خودتان غضب را در روز داوری انباشته می کنید.
۲۶ آری، حتّی در این زمان، شما به سبب آدمکشی هایتان و فحشا و نابکاری هایتان، در حال رسیده شدن برای نابودی ابدی هستید؛ آری، و جز اینکه شما توبه کنید آن بزودی بر شما خواهد آمد.
۲۷ آری، بنگرید اینک آن حتّی بر درهای شما است؛ آری، بروید شما به کرسی داوری، و جستجو کنید؛ و بنگرید، داور شما کشته شده است، و او در خون خویش غلتیده است؛ و او بدست برادرش، که به دنبال نشستن در کرسی داوری است، کشته شده است.
۲۸ و بنگرید، آنها هر دو به جمعیّت مخفیِ شما تعلّق دارند، که پدید آورندۀ آن جدیانتون و آن پلید است که به دنبال نابودی روان آدمیان است.

----------
/study/scriptures/bofm/hel/9
فصل ۹
داور اعظم را پیام آوران در کرسی داوری مُرده می یابند — آنها به زندان می افتند و سپس آزاد می شوند — از طریق الهام گرفتن، نیفای سعانتوم را آدمکش شناسایی می کند — نیفای از سوی برخی به عنوان یک پیامبر پذیرفته می شود. نزدیک به ۲۳–۲۱ پیش از میلاد.
۱ بنگرید، اینک چنین گذشت که هنگامی که نیفای این سخنان را گفت، مردان بخصوصی که در میان آنها بودند به سوی کرسی داوری دویدند؛ آری، یعنی پنج تن بودند که رفتند، و در حالیکه می رفتند در میان خود گفتند:
۲ بنگرید، اینک ما بدرستی خواهیم دانست آیا این مرد یک پیامبر است و خدا به او فرمان داده است تا چنین چیزهای شگفت انگیزی را بر ما نبوّت کند. بنگرید، ما باور نمی کنیم که به او فرمان داده است؛ آری، ما باور نمی کنیم که او یک پیامبر است؛ با این وجود، اگر این چیزی که او دربارۀ داور اعظم گفته است راست باشد، که او مرده است، آنگاه ما باور خواهیم کرد سخنان دیگری که او گفته است راست هستند.
۳ و چنین گذشت که آنها با توانشان دویدند، و به کرسی داوری رسیدند؛ و بنگرید، داور اعظم بر زمین افتاده بود، و در خون خویش غلتیده بود.
۴ و اینک بنگرید، هنگامی که آنها این را دیدند بی اندازه شگفت زده شدند، به اندازه ای که آنها بر زمین افتادند؛ زیرا آنها سخنانی که نیفای دربارۀ داور اعظم گفته بود را باور نکرده بودند.
۵ ولی اینک، هنگامی که آنها دیدند باور کردند، و ترس بر آنها آمد مبادا همۀ مجازات هایی که نیفای گفته بود بر سر مردم بیاید؛ بنابراین آنها لرزیدند، و بر زمین افتادند.
۶ اینک، بیدرنگ هنگامی که داور کشته شد — او بدست برادرش در جامه ای ناشناس چاقو خورده، و او گریخته بود، و خدمتگزاران دویدند و در میان مردم فریادکنان از آدمکشی خبر دادند؛
۷ و بنگرید مردم در جایگاه کرسی داوری گرد هم آمدند — و بنگرید، در شگفت زدگی شان آنها آن پنج تن که بر زمین افتاده بودند را دیدند.
۸ و اینک بنگرید، مردم دربارۀ آن جمعیّتی که در باغ نیفای گرد هم آمده بودند چیزی نمی دانستند؛ بنابراین آنها در میان خودشان گفتند: این مردان آنهایی هستند که داور را کشته اند، و خدا آنها را زده است که آنها نتوانستند از دست ما بگریزند.
۹ و چنین گذشت که آنها را گرفتند و بستند و به زندان انداختند. و بیانیه ای به همه جا فرستاده شد که داور کشته شد، و اینکه آدمکشان گرفته شده اند و به زندان انداخته شدند.
۱۰ و چنین گذشت که فردایش مردم گرد هم آمدند تا، در دفن داور اعظم بزرگ که کشته شده بود، سوگواری کنند و روزه بگیرند.
۱۱ و بدین گونه آن داورانی نیز که در باغ نیفای بودند و سخنان او را شنیدند، در مراسم دفن نیز گرد هم آمدند.
۱۲ و چنین گذشت که آنها در میان مردم جویا شدند، گفتند: کجا هستند آن پنج تنی که فرستاده شدند تا دربارۀ داور اعظم جویا شوند که آیا او مرده است؟ و آنها پاسخ دادند و گفتند: دربارۀ این پنج تنی که شما می گویید فرستاده اید، ما نمی دانیم، ولی پنج تن هستند که آدمکشند که ما آنها را به زندان انداخته ایم.
۱۳ و چنین گذشت که داوران خواستار شدند که آنها آورده شوند؛ و آنها آورده شدند، و بنگرید آنها پنج تنی بودند که فرستاده شده بودند؛ و بنگرید داوران از آنها جویا شدند تا دربارۀ این موضوع بدانند، و آنها برایشان همۀ آنچه آنها انجام داده بودند را گفته، گفتند:
۱۴ ما دویدیم و به جایگاه کرسی داوری رسیدیم، و هنگامی که ما همۀ چیزها را همان گونه که نیفای گواهی داده بود دیدیم، ما شگفت زده شدیم به اندازه ای که ما بر زمین افتادیم؛ و هنگامی که ما از شگفت زدگیمان به هوش آمدیم، بنگرید آنها ما را به زندان انداختند.
۱۵ اینک، دربارۀ کشته شدن این مرد، ما نمی دانیم چه کسی این را انجام داده است؛ و تنها این اندازه ما می دانیم، همان گونه که شما خواستار بودید ما دویدیم و رسیدیم، و بنگرید او، برپایۀ سخنان نیفای، مرده بود.
۱۶ و اینک چنین گذشت که داوران موضوع را برای مردم توضیح دادند، و علیه نیفای فریاد برآوردند، گفتند: بنگرید، ما می دانیم که این نیفای حتماً با یکی توافق کرده است تا داور را بکشد، و آنگاه او بتواند آن را بر ما اعلام کند، که او بتواند ما را به دین خود درآورد، که او بتواند خودش را بالا بَرد تا مردی بزرگ، برگزیدۀ خدا، و یک پیامبر شود.
۱۷ و اینک بنگرید، ما این مرد را رسوا خواهیم کرد، و او به خطایش اعتراف خواهد کرد و آدمکش حقیقیِ این داور را بر ما آشکار خواهد کرد.
۱۸ و چنین گذشت که آن پنج تن در روز دفن آزاد شدند. با این وجود، آنها داوران را برای سخنانی که آنان علیه نیفای گفته بودند نکوهش کردند، و با یک یک آنها بحث کردند، به اندازه ای که آنها آنان را مُجاب کردند.
۱۹ با این وجود، آنان واداشتند که نیفای دستگیر شود و بسته و در برابر آن جمعیّت آورده شود، و آنان به روش های گوناگون شروع به بازجویی از او نمودند که آنان بتوانند او را به اشتباه اندازند که آنها بتوانند او را به مرگ محکوم کنند —
۲۰ به او گفتند: تو همدستی کرده ای؛ چه کسی است این مردی که این آدم کشی را انجام داده است؟ اینک به ما بگو، و خطای خودت را قبول کن؛ گفتند، بنگر این هم پول؛ و اگر تو به ما بگویی، و به پیمانی که تو با او بسته ای اعتراف کنی، ما به تو زندگیت را نیز عطا خواهیم کرد.
۲۱ ولی نیفای به آنها گفت: ای شما نابخردان، ختنه نشدگانِ در دل، کوران و مردم خیره سر، آیا شما می دانید چه مدّت خدایتان سَروَر بر شما روا خواهد داشت که شما به این راهِ گناه خود ادامه دهید؟
۲۲ آه شما می بایستی، به سبب نابودی بزرگی که در این زمان در انتظار شماست، شروع به شیوَن و سوگواری نمایید، مگر اینکه توبه کنید.
۲۳ بنگرید شما می گویید که من با مردی توافق کرده ام که او سیزورام، داور اعظم ما را بکشد. ولی بنگرید، من به شما می گویم، که این برای این است که من بر شما گواهی داده ام که شما بتوانید دربارۀ این موضوع بدانید؛ آری، یعنی به عنوان شاهدی بر شما، که من از نابکاری و کارهای پلیدی که در میان شما است آگاه بودم.
۲۴ و برای اینکه من این را انجام داده ام، شما می گویید که من با مردی توافق کرده ام که او این کار را انجام دهد؛ آری، برای اینکه من به شما این نشانه را نشان دادم شما بر من خشمگین هستید، و به دنبال نابود کردن زندگی من هستید.
۲۵ و اینک بنگرید، من به شما نشانۀ دیگری را نشان خواهم داد، ببینید اگر شما در این چیز به دنبال نابود کردن من خواهید بود.
۲۶ بنگرید من به شما می گویم: به خانۀ سعانتوم بروید، که برادر سیزورام است، و به او بگویید —
۲۷ آیا نیفای، مدّعیِ پیامبریِ، کسی که پلیدی زیادی را دربارۀ این مردم نبوّت می کند، با تو توافق کرده است که در آن تو، سیزورام که برادرت است را کشته ای؟
۲۸ و بنگرید، او به شما خواهد گفت، نه.
۲۹ و شما به او بگویید: آیا تو برادرت را کشته ای؟
۳۰ و او با ترس خواهد ایستاد، و نخواهد دانست چه بگوید. و بنگرید، او در برابر شما انکار خواهد کرد؛ و او وانمود خواهد کرد گویی او شگفت زده شده است؛ با این وجود، او بر شما اعلام خواهد کرد که او بیگناه است.
۳۱ ولی بنگرید، شما او را وارسی کنید، و شما بر دامن قبایش خون خواهید یافت.
۳۲ و هنگامی که شما این را دیدید، شما بگویید: این خون از کجا آمده است؟ آیا ما نمی دانیم که این خون برادرت است؟
۳۳ و آنگاه او خواهد لرزید، و رنگش خواهد پرید، حتّی انگار که مرگ بر او آمده است.
۳۴ و آنگاه شما بگویید: به سبب این ترس و این رنگ پریدگی که بر رخسار تو آمده است، بنگر، ما می دانیم که تو مُجرم هستی.
۳۵ و آنگاه ترس بزرگتری بر او خواهد آمد؛ و آنگاه او به شما اعتراف خواهد کرد، و دیگر انکار نخواهد کرد که او این آدمکشی را انجام داده است.
۳۶ و آنگاه او به شما خواهد گفت، که من، نیفای، دربارۀ این موضوع هیچ نمی دانم جز اینکه با قدرت خدا به من داده شده باشد. و آنگاه شما خواهید دانست که من مردی درست کار هستم، و اینکه من از سوی خدا برای شما فرستاده شده ام.
۳۷ و چنین گذشت که آنها رفتند و همان گونه که نیفای به آنها گفته بود، عمل کردند. و بنگرید، سخنانی که او گفته بود راست بودند؛ زیرا برپایۀ آن سخنان او انکار کرد، و نیز برپایۀ آن سخنان، او اعتراف کرد.
۳۸ و او آورده شد تا ثابت کند که او خودش آن آدمکش بوده، به اندازه ای که آن پنج تن، و نیز نیفای، آزاد شدند.
۳۹ و برخی از نیفایان بودند که به سخنان نیفای ایمان آوردند؛ و برخی نیز بودند، که به سبب گواهی آن پنج تن ایمان آوردند، زیرا آنها در حالیکه در زندان بودند گرویده بودند.
۴۰ و اینک در میان مردم برخی بودند، که گفتند نیفای یک پیامبر است.
۴۱ و دیگرانی بودند که گفتند: بنگرید، او یک خدا است، زیرا جز اینکه او خدا باشد او نمی توانست از همۀ چیزها آگاه باشد. زیرا بنگرید، او برای ما از اندیشه های دل هایمان گفته است، و او چیزهایی نیز برای ما گفته است؛ و حتّی او بر ما آدمکشِ حقیقی داور اعظم ما را شناسانده است.

----------
/study/scriptures/bofm/hel/10
فصل ۱۰
سَروَر به نیفای قدرت مُهر و موم کردن می دهد — به او قدرت بستن و گشودن روی زمین و در آسمان داده می شود — او به مردم فرمان می دهد تا توبه کنند وگرنه هلاک می شوند — روح مقدّس او را از جمعیّتی به جمعیّتی می بَرد. نزدیک به ۲۱–۲۰ پیش از میلاد.
۱ و چنین گذشت که یک جدایی در میان مردم پدید آمد، به اندازه ای که آنها به این سو و آن سو جدا شدند، در حالیکه نیفای در میان آنها ایستاده بود، او را تنها گذاشته و به راه خود رفتند.
۲ و چنین گذشت که نیفای با اندیشیدن به چیزهایی که سَروَر به او نشان داده بود به سوی خانۀ خودش راهی شد.
۳ و چنین گذشت درحالیکه او بدین گونه می اندیشید — به سبب نابکاری مردم نیفای، کارهای مخفی تاریک آنها، و آدمکشی های آنها، و چپاول گری ها و همه گونه نابکاری های آنها بسیار افسرده بود — و چنین گذشت در حالیکه او بدین گونه در دلش می اندیشید، بنگرید، ندایی به او رسید گفتا:
۴ برکت یافته هستی تو، نیفای، برای آن چیزهایی که تو انجام داده ای؛ زیرا من نگریسته ام چگونه تو با خستگی ناپذیری سخنی که من به تو داده ام را براین مردم اعلام کرده ای. و تو از آنها نترسیده ای، و به دنبال حفظ جان خودت نبوده ای، بلکه به دنبال خواست من و نگاه داری فرمان های من بوده ای.
۵ و اینک، برای اینکه تو این را با چنان خستگی ناپذیری انجام داده ای، بنگر، من تو را برای همیشه برکت می دهم؛ و من تو را در سخن و در کردار، در ایمان و در کارها توانا می کنم؛ آری، یعنی اینکه همه چیزها برپایۀ سخن تو انجام خواهند شد زیرا تو چیزی نمی خواهی که بر خلاف خواست من باشد.
۶ بنگر، تو نیفای هستی، و من خدا هستم. بنگر، من این را در حضور فرشتگان خودم به تو اعلام می کنم، که تو بر این مردم قدرت خواهی داشت، و برپایۀ نابکاری این مردم، زمین را با قحطی و بلا و نابودی خواهی زد.
۷ بنگر، من به تو قدرت می دهم که هر آنچه تو روی زمین مُهر و موم کُنی در بهشت مُهر و موم شود؛ و هر آنچه تو روی زمین بگشایی در بهشت گشوده شود؛ و بدین گونه تو در میان این مردم قدرت خواهی داشت.
۸ و بدین گونه، اگر تو به این معبد بگویی شکافته و دو پاره شود، چنین خواهد شد.
۹ و اگر تو به این کوه بگویی، فرو ریز و هموار شو، چنین خواهد شد.
۱۰ و بنگر، اگر تو بگویی که خدا این مردم را بزند، آن رخ خواهد داد.
۱۱ و اینک بنگر، من به تو فرمان می دهم که تو بروی و بر این مردم اعلام کنی، که بدین گونه سَروَر خدا، کسی که قادر مُطلق است می گوید: شما حتّی تا نابودی ضربه خواهید خورد مگر اینکه توبه کنید.
۱۲ و بنگرید، اینک چنین گذشت که هنگامی که سَروَر این سخنان را به نیفای گفت، او ایستاد و به خانۀ خودش نرفت، بلکه به سوی جمعیّت هایی که کم و بیش بر روی سرزمین پراکنده شدند بازگشت، و شروع نمود به اعلام سخن سَروَر که به او دربارۀ نابودی آنها گفته شده بود، اگر آنها توبه نکنند.
۱۳ اینک بنگرید، با وجود آن معجزۀ بزرگی که نیفای در گفتن دربارۀ مرگ داور اعظم برای آنها انجام داده بود، آنها دل هایشان را سخت کردند و سخنان سَروَر را بگوش دل نپذیرفتند.
۱۴ بنابراین نیفای به آنها سخن سَروَر را اعلام نمود، گفتا: جز اینکه توبه کنید، بدین گونه سَروَر می گوید، شما حتّی تا نابودی ضربه خواهید خورد.
۱۵ و چنین گذشت که هنگامی که نیفای این سخن را بر آنها اعلام کرد، بنگرید، آنها هنوز هم دل هایشان را سخت کردند و نمی خواستند سخنان او را بگوش دل بپذیرند؛ بنابراین آنها علیه او ناسزا گفتند، و بر آن شدند تا بر او دست بلند کنند که بتوانند او را به زندان بیاندازند.
۱۶ ولی بنگرید، قدرت خدا با او بود، و آنها نتوانستند او را بگیرند تا به زندان بیاندازند، زیرا او بدست روح مقدّس گرفته شد و از میان آنها بیرون بُرده شد.
۱۷ و چنین گذشت که بدین گونه او در روح مقدّس، از جمعیّتی به جمعیّتی پیش رفت، سخن خدا را اعلام کرده، حتّی تا اینکه او آن را به همۀ آنها اعلام کرد، یا آن را به میان همۀ مردم فرستاد.
۱۸ و چنین گذشت که آنها نمی خواستند سخنان او را بگوش دل بپذیرند؛ و درگیری هایی شروع شد، به اندازه ای که آنها برعلیه خودشان جدا شدند و با شمشیر شروع به کشتن یکدیگر نمودند.
۱۹ و بدین گونه هفتاد و یکمین سال فرمانروایی داوران بر مردم نیفای پایان یافت.

----------
/study/scriptures/bofm/hel/11
فصل ۱۱
نیفای سَروَر را ترغیب می کند تا بجای جنگشان قحطی بیاید — مردم بسیاری هلاک می شوند — آنها توبه می کنند، و نیفای با پافشاری از سَروَر درخواست باران می کند — نیفای و لیحای مکاشفه های بسیاری دریافت می کنند — راهزنان جدیانتون جای خودشان را در سرزمین محکم می کنند. نزدیک به ۲۰–۶ پیش از میلاد.
۱ و اینک چنین گذشت در هفتاد و دوّمین سال فرمانروایی داوران که درگیری ها افزایش یافت، به اندازه ای که در سرتاسر همۀ سرزمین در میان همۀ مردم نیفای جنگ هایی بود.
۲ و این جمعیّت مخفی، راهزنان بودند که این کار نابودی و نابکاری را بوجود آوردند. و این جنگ همۀ آن سال ادامه داشت؛ و در هفتاد و سوّمین سال نیز این ادامه داشت.
۳ و چنین گذشت که در این سال نیفای بسوی سَروَر زاری کرد، گفتا:
۴ سَروَرا، روا مدار که این مردم با شمشیر کشته شوند؛ بلکه سَروَرا، بجای آن بگذار یک قحطی در این سرزمین پدید آید تا آنها را در به یاد آوردن سَروَر خدایشان برانگیزد، و شاید آنها توبه کنند و به سوی تو برگردند.
۵ و برپایۀ سخنان نیفای، چنین شد. و قحطی بزرگی در سرزمین، در میان مردم نیفای، پدید آمد. و بدین گونه در هفتاد و چهارمین سال قحطی ادامه یافت و کار نابودی با شمشیر بازایستاد، ولی با قحطی شدیدتر شد.
۶ و این نابودی در سال هفتاد و پنجم نیز ادامه یافت. زیرا زمین چنان ضربه خورد که خشک شد، و هیچ غلّه ای در فصل غلّه رشد نکرد؛ و تمام زمین ضربه خورد، حتّی در میان لامانیان به همان اندازه که در میان نیفایان بود، آنچنان آنها ضربه خوردند که هزاران تن از آنها در بخش های نابکارتر سرزمین هلاک شدند.
۷ و چنین گذشت که مردم دیدند که آنها در آستانۀ هلاک شدن با قحطی هستند، و آنها شروع به یاد آوردن سَروَر خدایشان نمودند؛ و آنها شروع به یاد آوردن سخنان نیفای نمودند.
۸ و مردم شروع نمودند به التماس کردن به داوران اعظم و رهبرانشان، که آنها به نیفای بگویند: بنگر، ما می دانیم که تو یک مرد خدا هستی، و بنابراین از خدایمان سَروَر درخواست کن که او این قحطی را از ما دور کند، مبادا همۀ سخنانی که تو دربارۀ نابودی ما گفته ای برآورده شوند.
۹ و چنین گذشت که داوران، برپایۀ سخنانی که خواسته شده بود، به نیفای گفتند. و چنین گذشت که هنگامی که نیفای دید که مردم توبه کرده بودند و خودشان را با پوشیدن کرباس فروتن کردند، او دوباره به درگاه سَروَر زاری کرد، گفتا:
۱۰ سَروَرا، بنگر این مردم توبه می کنند؛ و آنها جمعیّت جدیانتون را از میان خودشان بیرون رانده اند به اندازه ای که آنها نیست شده اند، و آنها برنامه های مخفی خود را در زمین دفن کرده اند.
۱۱ اینک، سَروَرا، به سبب این فروتنیِ آنها تو خشم خود را دور کن، و بگذار خشم تو در نابودیِ آن مردان نابکاری که تو پیش از این نابود کرده ای فرو نشیند.
۱۲ سَروَرا، خشم خودت را دور کن، آری، خشم شدیدت را، و سبب شو که این قحطی در این سرزمین بازایستد.
۱۳ سَروَرا، مرا بگوش دل بپذیر، و وادار که این برپایۀ سخنانم انجام شود، و بر روی زمین باران بفرست، که آن میوه اش را و در فصل غلّه، غلّه اش را آورَد.
۱۴ سَروَرا، تو سخنان مرا بگوش دل پذیرفته ای هنگامی که من گفتم، بگذار یک قحطی پدید آید که بلای شمشیر بازایستد؛ و من می دانم که تو، حتّی در این زمان، به سخنان من گوش دل می دهی، زیرا تو گفتی که: اگر این مردم توبه کنند من آنها را امان خواهم داد.
۱۵ آری، سَروَرا، و تو می بینی که آنها به سبب قحطی و بلا و نابودی که بر سرشان آمده است توبه کرده اند.
۱۶ و اینک، سَروَرا، آیا خشم خودت را دور می کنی، و دوباره آزمایش می کنی شاید آنها به تو خدمت کنند؟ و اگر چنین شود، سَروَرا، تو می توانی آنها را برپایۀ سخنان خودت که تو گفته ای برکت دهی.
۱۷ و چنین گذشت که در هفتاد و ششمین سال، سَروَر خشمش را از مردم دور کرد، و واداشت که بر زمین باران ببارد به اندازه ای که آن در فصل میوه اش میوه آورَد. و چنین گذشت که آن در فصل غلّه اش غلّه آورَد.
۱۸ و بنگرید، مردم شادمانی کردند و خدا را ستایش کردند، و تمام روی سرزمین با شادمانی پُر شد؛ و آنها دیگر به دنبال نابودی نیفای نبودند، بلکه او را، دارندۀ قدرت و اختیار داده شدۀ زیادی از سوی خدا، به عنوان یک پیامبر بزرگ و یک مرد خدا ارج نهادند.
۱۹ و بنگرید، برادرش لیحای، در امور در ارتباط با پرهیزکاری ذرّه ای از او عقب نبود.
۲۰ و بدین گونه چنین گذشت که مردم نیفای دوباره شروع به کامروایی در سرزمین نمودند، و شروع به ساختن جاهای ویران شده شان نمودند، و شروع به افزایش یافتن و پراکنده شدن نمودند، حتّی تا اینکه آنها تمام روی سرزمین را پوشاندند، هم بسوی شمال و هم بسوی جنوب، از دریای غرب تا دریای شرق.
۲۱ و چنین گذشت که هفتاد و ششمین سال در آرامش پایان یافت. و هفتاد و هفتمین سال در آرامش شروع شد؛ و کلیسا در سرتاسر همۀ سرزمین گسترش یافت؛ و بخش بیشتر مردم، هم نیفایان و هم لامانیان، به کلیسا تعلّق داشتند؛ و آنها در آن سرزمین آرامش بی اندازه زیادی داشتند؛ و بدین گونه هفتاد و هفتمین سال پایان یافت.
۲۲ و در سال هفتاد و هشتم نیز آنها، بجز درگیری های اندکی دربارۀ نکات اصولی که از سوی پیامبران نهاده شده بود، آرامش داشتند.
۲۳ و در هفتاد و نهمین سال ستیز زیادی شروع شد. ولی چنین گذشت که نیفای و لیحای، و بسیاری از برادرانشان که دربارۀ نکات اصول راستین می دانستند، روزانه مکاشفه های بسیاری داشته، بنابراین آنها به مردم موعظه کردند، به اندازه ای که آنها به ستیزهای آنها در همان سال پایان دادند.
۲۴ و چنین گذشت که در هشتادمین سال فرمانروایی داوران بر مردم نیفای، تعداد بخصوصی از ناسازگاران از مردم نیفای بودند، که چند سال پیش از آن به نزد لامانیان رفته بودند، و نام لامانیان را بر خود گرفته بودند. و تعداد بخصوصی نیز بودند که نوادگانِ راستین لامانیان بودند، به خشم علیه آنها، یا از سوی آن ناسازگاران، برانگیخته شده، بنابراین آنها جنگی را با برادرانشان آغاز کردند.
۲۵ و آنها آدم می کشتند و چپاول گری می کردند؛ و آنگاه آنها به کوه ها، و به بیابان و جاهای مخفی عقب نشینی می کردند، خودشان را پنهان کرده که آنها نتواند پیدا شوند، روزانه به تعداد آنها افزوده شده، به اندازه ای که ناسازگارانی بودند که به نزد آنها می رفتند.
۲۶ و بدین گونه در مدّتی، یعنی در مدّت تنها چند سال، آنها یک جمعیّت راهزن بی اندازه بزرگی شدند؛ و آنها همۀ برنامه های مخفی جدیانتون را دنبال کردند؛ و بدین گونه آنها راهزنان جدیانتون شدند.
۲۷ اینک بنگرید، این راهزنان ویرانی زیادی، آری، حتّی نابودی بزرگی در میان مردم نیفای، و نیز در میان مردم لامانیان، پدید آوردند.
۲۸ و چنین گذشت که لازم بود که به این نابودی پایان داده شود؛ بنابراین آنها لشکری از مردان نیرومند به بیابان و بالای کوه ها فرستادند تا به دنبال این جمعیّت راهزنان بروند و آنها را نابود کنند.
۲۹ ولی بنگرید، چنین گذشت که در همان سال آنها حتّی به سرزمین های خودشان به عقب رانده شدند. و بدین گونه هشتادمین سال فرمانروایی داوران بر مردم نیفای پایان یافت.
۳۰ و چنین گذشت در آغاز هشتاد و یکمین سال آنها دوباره علیه این جمعیّت راهزنان پیش رفتند، و بسیاری را نابود کردند؛ و آنها نیز با نابودی زیادی روبرو شدند.
۳۱ و آنها دوباره، به سبب بی اندازه زیاد بودن تعداد آن راهزنانی که به کوه ها و بیابان هجوم آورده بودند، ناگزیر شدند تا از بیابان و از کوه ها به سرزمین خودشان بازگردند.
۳۲ و چنین گذشت که بدین گونه این سال پایان یافت. و راهزنان هنوز هم افزایش یافتند و نیرومند شدند، به اندازه ای که آنها تمام لشکر نیفایان و همچنین لامانیان را به مبارزه طلبیدند؛ و آنها سبب شدند بر همۀ روی سرزمین ترس بزرگی بر مردم آید.
۳۳ آری، زیرا آنها بر علیه بخش های بسیاری از سرزمین پیش رفتند، و نابودی بزرگی بر آنان وارد آوردند؛ آری، بسیاری را کشتند، و دیگران را، آری، و به ویژه زنان آنها و فرزندان آنها را به اسارت به بیابان بردند.
۳۴ اینک این پلیدی بزرگ که به سبب نابکاری آنها بر مردم آمد، آنها را دوباره در به یاد آوردن سَروَر خدایشان برانگیخت.
۳۵ و بدین گونه هشتاد و یکمین سال فرمانروایی داوران پایان یافت.
۳۶ و در هشتاد و دوّمین سال، آنها دوباره شروع به فراموش کردن سَروَر خدایشان نمودند. و در هشتاد سوّمین سال، آنها غرق درنابکاری شدند. و در هشتاد و چهارمین سال آنها شیوۀ زندگیشان را بهبود ندادند.
۳۷ و چنین گذشت در هشتاد و پنجمین سال، آنها در غرورشان و در نابکاریشان بیشتر غرق شدند؛ و بدین گونه آنها دوباره برای نابودی رسیده می شدند.
۳۸ و بدین گونه هشتاد و پنجمین سال پایان یافت.

----------
/study/scriptures/bofm/hel/12
فصل ۱۲
آدمیان نااستوار و بی خِرد هستند و چه تُند کار پلید انجام می دهند — سَروَر مردم خود را نکوهش می کند — ناچیزیِ آدمیان با قدرت خدا مقایسه می شود — در روز داوری، آدمیان زندگی ابدی یا لعنت ابدی را بدست خواهند آورد. نزدیک به ۶ پیش از میلاد.
۱ و بدین گونه ما می توانیم چگونگیِ نادرست بودن و همچنین ناپایدار بودن دل های فرزندان آدمی را بنگریم؛ آری، ما می توانیم ببینیم که سَروَر در نیکی بزرگ بیکرانِ خود کسانی که به او توکّل می کنند را برکت داده و کامروا می کند.
۲ آری، و ما می بینیم که درست در همان زمانی که او مردمش را کامروا می کند، آری، در افزایش کشتزارهایشان، گلّه هایشان و رمه هایشان، و در طلا و در نقره، و در همه گونه چیزهای گرانبها از هر گونه و هنری؛ جان های آنها را امان داده و آنها را از دست دشمنانشان رهایی داده؛ دل های دشمنانشان را نرم کرده که علیه آنها اعلام جنگ نکنند؛ آری، و خلاصه، همۀ چیزها را برای بهروزی و خوشبختی مردمش انجام داده؛ آری، آنگاه آن زمان می رسد که آنها دل هایشان را سخت می کنند، و سَروَر خدایشان را فراموش می کنند و قدّوس را زیر پاهایشان لگدمال می کنند — آری، و این به سبب آسودگی شان و کامرواییِ بی اندازه زیادشان است.
۳ و بدین گونه ما می بینیم که جز اینکه سَروَر مردمش را با رنج بسیار تنبیه کند، آری، جز اینکه او با آنها با مرگ و با دهشت، و با قحطی و با همه گونه بلا برخورد کند، آنها او را به یاد نخواهند آورد.
۴ آه فرزندان آدمی چه بی خِرد و چه بیهوده هستند، و چه پلید و اهریمنانه، و چه تُند در انجام نابکاری و چه کُند در انجام نیکی؛ آری، چه تُند در بگوش دل پذیرفتن سخنانِ آن پلید، و در گزاردن دل هایشان بر چیزهای بیهودۀ جهان هستند!
۵ آری، چه تُند غرق در غرور شدن؛ آری، چه تُند در خودستایی و در انجام همه گونه چیزی که نابکاری است؛ و چه کُند هستند در به یاد آوردن سَروَر خدایشان و در گوش فرا دادن به اندرزهایش، آری، چه کُند در گام برداشتن در راههای خردمندانه!
۶ بنگرید، آنها خواستار این نیستند که سَروَر خدایشان، کسی که آنها را آفریده است بر آنها فرمانروایی و حکومت کند؛ با وجود نیکی زیاد و رحمت وی نسبت به آنها، آنها اندرزهایش را هیچ می انگارند و نمی خواهند که او راهنمای آنها باشد.
۷ آه چه عظیم است ناچیز بودن فرزندان آدمی؛ آری، آنها حتّی از گرد و خاک زمین هم کمتر هستند.
۸ زیرا بنگرید، گرد و خاک زمین به فرمان خدای بزرگ و ابدیمان، دو پاره شده به این سو و آن سو می رود.
۹ آری، بنگرید با صدای او تپه ها و کوه ها تکان می خورند و می لرزند.
۱۰ و با قدرت صدای او آنها از هم پاشیده می شوند، و هموار می شوند، آری، حتّی به مانند یک وادی.
۱۱ آری، با قدرت صدای او تمام زمین می لرزد؛
۱۲ آری، با قدرت صدای او، پایه ها، حتّی تا مرکز تکان می خورند.
۱۳ آری، و اگر او به زمین بگوید — حرکت کن — آن حرکت می کند.
۱۴ آری، اگر او به زمین بگوید — به عقب برگرد، که روز را برای ساعت های بسیاری دراز کند — چنین می شود؛
۱۵ و بدین گونه، برپایۀ سخن او زمین به عقب برمی گردد، و بر آدمی چنین پدیدار می شود که خورشید در جا ایستاده است؛ آری، و بنگرید، این چنین است؛ زیرا بدرستی این زمین است که حرکت می کند و نه خورشید.
۱۶ و بنگرید، همچنین، اگر او به آب های عمق عظیم بگوید — خشک شو — چنین می شود.
۱۷ بنگرید، اگر او به این کوه بگوید — برخیز، و بیا و بر آن شهر فرو ریز که آن دفن شود — بنگرید چنین می شود.
۱۸ و بنگرید، اگر مردی گنجی را در زمین پنهان کند، و سَروَر بگوید — بگذار به سبب نابکاری او که این را پنهان کرده است آن نفرین شود — بنگرید، آن نفرین می شود.
۱۹ و اگر سَروَر بگوید — نفرین بر تو باد، که هیچ مردی تو را از این پس و برای همیشه نیابد — بنگرید، هیچ مردی از این پس و برای همیشه به آن دست نمی یابد.
۲۰ و بنگرید، اگر سَروَر به آن مرد بگوید — به سبب نابکاری هایت، تو برای همیشه نفرین خواهی شد — چنین می شود.
۲۱ و اگر سَروَر بگوید — به سبب نابکاری هایت تو از پیشگاهم بریده خواهی شد — او سبب می شود که این چنین شود.
۲۲ و وای بر کسی که او این را به وی بگوید، زیرا بر او که نابکاری خواهد کرد چنین خواهد شد، و او نمی تواند نجات یابد؛ بنابراین، به این دلیل که آدمیان نجات یابند، توبه اعلام شده است.
۲۳ بنابراین، برکت یافته هستند آنهایی که توبه کنند و ندای سَروَر خدایشان را بگوش دل بپذیرند؛ زیرا اینها آنهایی هستند که نجات خواهند یافت.
۲۴ و باشد که خدا، در کمال بیکَرانَش، عطا کند که آدمیان به توبه و کارهای نیک پیش آورده شوند، که آنها بتوانند، برپایۀ کارهایشان، در فیض از برای فیض بازآورده شوند.
۲۵ و من می خواهم که همۀ آدمیان بتوانند نجات یابند. ولی ما می خوانیم که در روز بزرگ و آخر برخی هستند که بیرون انداخته خواهند شد، آری، کسانی که از پیشگاه سَروَر بیرون انداخته خواهند شد؛
۲۶ آری، کسانی که به وضعیّت بی پایان بدبختی واگذاشته خواهند شد، برآورده می کنند آن سخنانی که می گوید: آنهایی که نیکی کرده اند زندگی ابدی خواهند داشت؛ و آنهایی که پلیدی کرده اند لعنت ابدی خواهند داشت. و بدین گونه است. آمین.

----------
/study/scriptures/bofm/hel/13
نبوّت سموئیل لامانی، به نیفایان.
دربرگیرندۀ فصل های ۳۱ تا ۵۱.
فصل ۱۳
سموئیل لامانی نابودی نیفایان را جز اینکه توبه کنند نبوّت می کند — آنها و ثروتشان نفرین می شوند — آنها پیامبران را انکار کرده سنگسارشان می کنند، از سوی اهریمنان فراگرفته می شوند، و با انجام نابکاری به دنبال خوشبختی هستند. نزدیک به ۶ پیش از میلاد.
۱ و اینک چنین گذشت در هشتاد و ششمین سال، نیفایان همچنان در نابکاری باقیماندند، آری، در نابکاری بزرگ، در حالیکه لامانیان با دقّت در نگاه داری فرمان های خدا، برپایۀ قانون موسی، پای بند بودند.
۲ و چنین گذشت که در این سال یک سموئیلی بود، یک لامانی، که به سرزمین زراحملا آمد، و شروع به موعظه کردن بر مردم نمود. و چنین گذشت که او روزهای بسیاری، توبه را بر مردم موعظه کرد، و آنها او را بیرون انداختند، و او نزدیک به برگشتن به سرزمین خودش بود.
۳ ولی بنگرید، ندای سَروَر بر او آمد که او می بایستی دوباره برگردد و بر مردم هر آنچه بر دلش جاری می شود را نبوّت کند.
۴ و چنین گذشت که آنها نمی خواستند روا دارند که او وارد شهر شود؛ بنابراین او روانه شد و بر بالای دیوار شهر رفته و دستش را دراز کرد و با صدایی بلند فریاد برآورد، و بر مردم هر آنچه که سَروَر بر دل او جاری ساخت را نبوّت کرد.
۵ و او به آنها گفت: بنگرید، من، سموئیل، یک لامانی، سخنان سَروَر را که او در دلم قرار می دهد می گویم؛ و بنگرید او در دلم قرار داده است تا به این مردم بگویم که شمشیر دادگری بر این مردم آویزان است؛ و چهارصد سال نخواهد گذشت مگر اینکه شمشیر دادگری بر سر این مردم فرو خواهد افتاد.
۶ آری، نابودی سنگینی در انتظار این مردم است، و آن بدرستی بر این مردم خواهد آمد و هیچ چیزی نمی تواند این مردم را نجات دهد مگر توبه و ایمان به سَروَر عیسی مسیح که بدرستی به جهان خواهد آمد، و چیزهای بسیاری را تحمّل خواهد کرد و برای مردمش کشته خواهد شد.
۷ و بنگرید، فرشته ای از سَروَر این را بر من اعلام کرده است، و او نویدِ خوش را بر روانم آورد. و بنگرید، من به شما فرستاده شدم تا آن را بر شما نیز اعلام کنم که شما بتوانید نویدِ خوش را داشته باشید؛ ولی بنگرید شما نمی خواهید مرا دریابید.
۸ بنابراین، بدین گونه سَروَر می گوید: به سبب سخت دلی های مردم نیفایان، جز اینکه آنها توبه کنند من سُخنم را از آنها برخواهم داشت، و روحم را از آنها جدا خواهم کرد، و من آنها را بیش از این تحمّل نخواهم کرد و دل های برادرانشان را علیه آنها برخواهم گرداند.
۹ و چهارصد سال نخواهد گذشت پیش از آنکه من سبب شوم که آنها ضربه خورَند؛ آری، من با آنها با شمشیر و با قحطی و با بلا دیدار خواهم کرد.
۱۰ آری، سَروَر می گوید، من در خشم شدیدم از آنها دیدار خواهم کرد، و از چهارمین نسلِ دشمنان کسانی خواهند بود که زندگی خواهند کرد، تا نابودی کامل شما را بنگرند؛ و این بدرستی رخ خواهد داد مگر اینکه شما توبه کنید؛ و کسانی از چهارمین نسل، نابودی شما را خواهند دید.
۱۱ سَروَر می گوید، ولی اگر شما توبه کنید و به خدایتان سَروَر بازگردید من از خشم خودم برخواهم گشت؛ آری، بدین گونه سَروَر می گوید، برکت یافته هستند آنهایی که توبه کنند و به سوی من برگردند، ولی وای بر او که توبه نکند.
۱۲ آری، سَروَر می گوید وای بر این شهر عظیم زراحملا؛ زیرا بنگرید، این به سبب کسانی است که پرهیزکارند که آن نجات یافته است؛ آری، سَروَر می گوید وای بر این شهر بزرگ، زیرا من درک می کنم، که بسیاری هستند، آری، یعنی بخش بیشتر این شهر بزرگ، که دل هایشان را علیه من سخت خواهند کرد.
۱۳ ولی برکت یافته هستند آنهایی که توبه کنند، زیرا آنها را من امان خواهم داد. ولی بنگرید، اگر برای پرهیزکاران نبود که در این شهر بزرگ هستند، بنگرید، من وامی داشتم که آتش از آسمان پایین آید و آن را نابود کند.
۱۴ ولی بنگرید، این به خاطر پرهیزکاران است که آن شهر امان می یابد. ولی بنگرید، سَروَر می گوید آن زمان می آید هنگامی که شما پرهیزکاران را از میان خود بیرون اندازید، آنگاه شما برای نابودی آماده می شوید؛ آری، وای بر این شهر بزرگ، به سبب نابکاری و کارهای پلیدی که در آن است.
۱۵ آری، و وای بر شهر جدعون، برای نابکاری و کارهای پلیدی که در آن است.
۱۶ آری، و وای بر همۀ شهرهایی که در سرزمین دور و بر هستند، که در تصرّف نیفایان هستند، به سبب نابکاری و کارهای پلیدی که در آنهاست.
۱۷ و بنگرید، نفرینی بر این سرزمین خواهد آمد، سَروَر سپاهیان می گوید، برای خاطر مردمی که بر این سرزمین هستند، آری، به سبب نابکاری هایشان و کارهای پلیدشان.
۱۸ و چنین خواهد گذشت، سَروَر سپاهیان می گوید، آری، خدای بزرگ و راستین ما، که هر کسی که گنجی در زمین پنهان کند دیگر آنها را نخواهد یافت، به سبب نفرین بزرگ سرزمین، مگر او مردی پرهیزکار باشد و آن را برای سَروَر پنهان کند.
۱۹ زیرا سَروَر می گوید من می خواهم که آنها گنج هایشان را نزد من پنهان کنند؛ و نفرین بر آنهایی باد که گنج هایشان را نزد من پنهان نمی کنند؛ زیرا هیچکس گنج هایش را نزد من پنهان نمی کند مگر پرهیزکار باشد؛ و او که گنج هایش را نزد من پنهان نمی کند، نفرین شده است او، و نیز آن گنج، و هیچکس به سبب نفرین سرزمین آن را باز نخواهد یافت.
۲۰ و سَروَر می گوید آن روز خواهد آمد که آنها گنج هایشان را پنهان خواهند کرد، برای اینکه آنها دل هایشان را بر ثروت نهاده اند؛ و چون آنها دل هایشان را بر ثروت هایشان نهاده اند، و هنگامی که آنها از برابر دشمنانشان می گریزند گنج هایشان را پنهان خواهند کرد؛ چون آنها را نزد من پنهان نخواهند کرد، نفرین بر آنها و نیز بر گنج هایشان باد؛ و در آن روز آنها ضربه خواهند خورد.
۲۱ بنگرید شما، مردم این شهر بزرگ، و سخنانم را بگوش دل بپذیرید؛ آری، سخنانی را که سَروَر می گوید بگوش دل بپذیرید؛ زیرا بنگرید، او می گوید که شما به سبب ثروت هایتان نفرین شده اید، و ثروت هایتان نیز نفرین شده اند برای اینکه شما دل هایتان را بر آنها نهاده اید، و به سخنان او که آنها را به شما داد گوش دل نمی دهید.
۲۲ شما خدایتان سَروَر را در چیزهایی که او شما را با آنها برکت داده است به یاد نمی آورید، ولی شما همواره ثروت هایتان را به یاد می آورید، بدون سپاسگزاری کردن از خدایتان سَروَر برای آنها؛ آری، دل هایتان به سوی سَروَر کشیده نمی شود، بلکه سرشار از غرور زیاد، خودستایی، و فخرفروشی زیاد، حسادت ها، ستیزه جویی ها، کینه توزی، آزار دادن ها، و آدم کشی ها، و همه گونه نابکاری ها هستند.
۲۳ زیرا به این دلیل سَروَر خدا واداشته است که نفرینی بر سرزمین آید، و نیز بر ثروت هایتان، و این به سبب نابکاری هایتان است.
۲۴ آری، وای بر این مردم، به سبب این زمانی که فرا رسیده است که شما پیامبران را بیرون می اندازید، و آنها را مسخره می کنید و بر آنها سنگ می اندازید، و آنها را می کُشید، و به آنها همه گونه ظلمی می کنید، همان گونه که گذشتگان انجام می دادند.
۲۵ و اینک هنگامی که شما گفتگو می کنید می گویید: اگر روزگار ما در روزگار پدران نیاکانی ما می بود، ما پیامبران را نمی کشتیم؛ ما آنها را سنگسار نمی کردیم و آنها را بیرون نمی انداختیم.
۲۶ بنگرید شما از آنها بدترید؛ زیرا به هستی سَروَر سوگند، اگر پیامبری به میان شما بیاید و بر شما سخن سَروَر را اعلام کند، که از گناهانتان و نابکاری هایتان گواهی دهد، شما بر او خشمگین می شوید، و او را بیرون می اندازید و به دنبال همه گونه راهی هستید تا او را نابود کنید؛ آری، شما خواهید گفت که او یک پیامبر دروغین است، و اینکه او یک گناهکار است، و از اهریمن است برای اینکه او گواهی می دهد که کردارهایتان پلید است.
۲۷ ولی بنگرید، اگر مردی به میان شما بیاید و بگوید: این کار را بکنید، و هیچ نابکاری نیست؛ آن کار را بکنید و زجر نخواهید کشید؛ آری، او خواهد گفت: از پس غرور دل های خودتان گام بردارید؛ آری، از پس غرور چشم هایتان گام بردارید و هر چه دلتان خواستار است انجام دهید — و اگر مردی به میان شما آید و این را بگوید، شما او را خواهید پذیرفت و خواهید گفت که او یک پیامبر است.
۲۸ آری، شما او را بلند خواهید کرد و به او از دارایی تان خواهید داد؛ شما به او از طلایتان و از نقره تان خواهید داد و او را با جامه های گران خواهید پوشاند؛ و برای اینکه او سخنان چاپلوسانه به شما می گوید، و او می گوید که همه چیز خوب است، آنگاه شما هیچ خطایی در او نخواهید یافت.
۲۹ آه شما نابکاران و شما نسل مُنحرف؛ شما مردم سخت و خیره سر، چه مدّت شما گمان می کنید که سَروَر شما را تحمّل خواهد کرد؟ آری، چه مدّت شما روا خواهید داشت تا با راهنمایی های بی خِردانه و کور هدایت شوید؟ آری، چه مدّت شما تاریکی را بجای نور برمی گزینید؟
۳۰ آری، بنگرید، خشم سَروَر از پیش علیه شما افروخته شده است؛ بنگرید، او سرزمین را به سبب نابکاری تان نفرین کرده است.
۳۱ و بنگرید، آن زمان می آید که او ثروت هایتان را نفرین کند، که آنها بی ثبات شوند، که شما نتوانید آنها را نگاه دارید؛ و در روزگار تُهیدستی تان شما نتوانید آنها را دوباره بدست آورید.
۳۲ و سَروَر سپاهیان می گوید، در روزگار تُهیدستی تان شما بسوی سَروَر زاری خواهید کرد؛ و بیهوده شما زاری خواهید کرد، زیرا ویرانی شما پیشاپیش بر شما آمده است، و نابودی شما حتمی است؛ و آنگاه شما در آن روز گریه و شیون خواهید کرد. و آنگاه شما زاری کرده، خواهید گفت:
۳۳ ای کاش که من توبه کرده بودم، و پیامبران را نکشته بودم و آنها را سنگسار نکرده بودم، و آنها را بیرون نیانداخته بودم. آری، در آن روز شما خواهید گفت: ای کاش ما خدایمان سَروَر را به یاد آورده بودیم در آن روزی که او به ما ثروت داد، و آنگاه آنها بی ثبات نمی شدند که ما آنها را از دست بدهیم؛ زیرا بنگرید، ثروت هایمان از پیش ما رفته اند.
۳۴ بنگرید، ما ابزاری در اینجا می گذاریم و فردایش از دست رفته است؛ و بنگرید، شمشیرهایمان در روزی که ما آنها را برای نبرد جستجو کرده ایم از ما گرفته شده اند.
۳۵ آری، ما گنج هایمان را پنهان کرده ایم و به سبب نفرین سرزمین، آنها از دست ما رفته اند.
۳۶ ای کاش که ما در آن روزی که سخن سَروَر بر ما آمد توبه کرده بودیم؛ زیرا بنگرید این سرزمین نفرین شده است، و همۀ چیزها بی ثبات شده اند و ما نمی توانیم آنها را نگاه داریم.
۳۷ بنگرید، ما از سوی اهریمنان محاصره شده ایم، آری، ما از سوی فرشتگان او که به دنبال نابودی روان های ما بوده اند فرا گرفته شده ایم. بنگرید، نابکاری هایمان زیاد هستند. سَروَرا، آیا تو نمی توانی خشم خودت را از ما دور کنی؟ و این سخن شما در آن روزگار خواهد بود.
۳۸ ولی بنگرید، روزگار آزمایشی شما گذشته است؛ شما روز رستگاریتان را تا زمانی که بینهایت دیر است به عقب انداخته اید، و نابودی شما حتمی است؛ آری، زیرا شما همۀ روزگار زندگیتان به دنبال آنچه نمی توانستید بدست آورید بوده اید؛ و شما با انجام نابکاری به دنبال خوشبختی بوده اید، چیزی که برخلاف طبیعت آن پرهیزکاریی است که در فرماندۀ بزرگ و جاویدان ما است.
۳۹ ای شما مردم این سرزمین، ای کاش شما به سخنانم گوش می دادید! و من نیایش می کنم که خشم سَروَر از شما برگردد، و اینکه شما توبه کنید و نجات یابید.

----------
/study/scriptures/bofm/hel/14
فصل ۱۴
سموئیل نوری را در درازای شب و ستاره ای نو را در هنگامِ زاده شدن مسیح پیش بینی می کند — مسیح آدمیان را از مرگ جسمی و روحی بازخرید می کند — نشانه های مرگ او سه روز تاریکی، شکاف خوردن صخره ها و دگرگونی های بزرگ طبیعی را دربر دارند. نزدیک به ۶ پیش از میلاد.
۱ و اینک چنین گذشت که سموئیل لامانی چیزهای بسیار زیاد بیشتری نبوّت کرد که نمی توانند نوشته شوند.
۲ و بنگرید، او به آنها گفت: من به شما نشانه ای می دهم؛ زیرا پنج سال دیگر می آید، و بنگرید، آنگاه پسر خدا می آید تا کسانی که بنام او ایمان می آورند را بازخرید کند.
۳ و بنگرید، این را من به شما به عنوان نشانه ای در زمان آمدنش خواهم داد؛ زیرا بنگرید، نورهای زیادی در آسمان خواهد بود، به اندازه ای که در آن شب پیش از اینکه او بیاید هیچ تاریکی نخواهد بود، به اندازه ای که بر آدمی چنین پدیدار خواهد شد که گویی روز است.
۴ بنابراین، یک روز و یک شب و یک روز خواهد بود، گویی یک روز است و شبی نیست؛ و این برای شما نشانه ای خواهد بود؛ زیرا شما از برآمدن خورشید و نیز از فرو رفتن آن آگاه خواهید شد؛ بنابراین آنها بدرستی خواهند دانست که دو روز و یک شب است؛ با این وجود شب تاریک نخواهد بود؛ و آن شبِ پیش از اینکه او زاده شود خواهد بود.
۵ و بنگرید، ستاره ای نو پدیدار خواهد شد، ستاره ای که همانند آن را شما هرگز ندیده اید؛ و این نیز نشانه ای برای شما خواهد بود.
۶ و بنگرید این همۀ آن نیست، نشانه ها و شگفتی های بسیاری در آسمان خواهد بود.
۷ و چنین خواهد گذشت که شما همه حیرت زده و شگفت زده خواهید شد، به اندازه ای که شما بر زمین خواهید افتاد.
۸ و چنین خواهد گذشت که هر کسی که به پسر خدا ایمان آورد، همان زندگی ابدی خواهد داشت.
۹ و بنگرید، بدین گونه سَروَر به وسیلۀ فرشته اش، مرا فرمان داد، که من بیایم و این چیز را برای شما بگویم؛ آری، او فرمان داده است که من این چیزها را بر شما نبوّت کنم؛ آری، او به من گفته است: بر این مردم فریاد برآور، توبه کنید و راه سَروَر را آماده کنید.
۱۰ و اینک، چون من یک لامانی هستم، و سخنانی که سَروَر به من فرمان داده است را بر شما گفته ام، و چون این بر شما سخت بود، شما بر من خشمگین هستید و به دنبال نابود کردن من هستید، و مرا از میان خود بیرون انداخته اید.
۱۱ و شما سخنانم را خواهید شنید، زیرا با این نیّت من بر بالای دیوارهای این شهر آمده ام، که شما بتوانید داوری های خدا که به سبب نابکاری های شما منتظرتان است را بشنوید و آگاه شوید، و نیز اینکه شما بتوانید از شرایط توبه آگاه شوید.
۱۲ و نیز اینکه شما از آمدن عیسی مسیح، پسر خدا، پدر آسمان و زمین، آفریدگار همۀ چیزها از آغاز، آگاه شوید؛ و اینکه شما از نشانه های آمدن او آگاه شوید، با این نیّت که شما بنام او ایمان آورید.
۱۳ و اگر شما بنام او ایمان آورید شما از همۀ گناهانتان توبه خواهید کرد، که با آن شما از راه شایستگی های او آمرزش از گناهانتان را دریافت کنید.
۱۴ و بنگرید، دوباره، نشانۀ دیگری من به شما می دهم، آری، نشانه ای از مرگ او.
۱۵ زیرا بنگرید، بدرستی او باید بمیرد که رستگاری بیاید؛ آری، از او خواسته می شود و لازم می شود که او بمیرد، تا رستگاری بر مردگان را پیش آوَرَد، که با آن آدمیان بتوانند به پیشگاه سَروَر آورده شوند.
۱۶ آری، بنگرید، این مرگ، رستاخیز را می آورد، و همۀ بشریّت را از مرگ نخست بازخرید می کند — آن مرگ روحی؛ زیرا همۀ بشریّت با فرو افتادن آدم از پیشگاه سَروَر بریده شده، هم نسبت به چیزهای جسمی و هم نسبت به چیزهای روحی مرده در نظر گرفته می شوند.
۱۷ ولی بنگرید، رستاخیز مسیح، بشریّت را بازخرید می کند، آری، یعنی همۀ بشریّت، و آنها را به پیشگاه سَروَر بازمی گرداند.
۱۸ آری، و شرط توبه را پیش می آورد، که هر کسی که توبه کند همان بُریده نشده و به آتش افکنده نمی شود؛ ولی هر کسی که توبه نکند بُریده شده و به آتش افکنده می شود؛ و یک مرگ روحی بر سر آنها می آید، آری، یک مرگ دوّم، زیرا آنها دوباره نسبت به چیزهای در ارتباط با پرهیزکاری بریده شده اند.
۱۹ بنابراین توبه کنید، توبه کنید، مبادا با آگاه بودن از این چیزها و انجام ندادن آنها شما به خود روا دارید تا به زیر محکومیّت روید، و شما پایین به این مرگ دوّم آورده شوید.
۲۰ ولی بنگرید، همان گونه که من به شما دربارۀ نشانۀ دیگری گفتم، نشانه ای از مرگ او، بنگرید، در آن روزی که او مرگ را تحمّل خواهد کرد خورشید تاریک خواهد شد و از تابش نورش به شما سر باز خواهد زد؛ و ماه و ستارگان نیز؛ و هیچ نوری بر روی این سرزمین نخواهد بود، یعنی از زمانی که او مرگ را تحمّل می کند، برای مدّت سه روز، تا زمانی که او دوباره از مرگ برمی خیزد.
۲۱ آری، در زمانی که او روح را واگذار می کند برای مدّت چندین ساعت تُندرها و آذرخش هایی خواهد بود، و زمین خواهد لرزید و تکان خواهد خورد؛ و صخره هایی که بر روی این زمین هستند، که هم در نشیب و هم بر فراز این زمین هستند، که شما می دانید در این زمان یکدست است، یعنی بخش بیشتر آن از یک تودۀ یکدست است، از هم پاشیده خواهند شد؛
۲۲ آری، آنها شکافته دوپاره خواهند شد، و از آن پس به شکل شکاف ها و تَرَک ها، و تکه های شکسته بر روی تمام زمین، آری، هم بر فراز و هم در نشیب زمین یافت خواهند شد.
۲۳ و بنگرید، تُندبادهای بزرگی خواهد بود، و کوه های بسیاری همانند یک وادی هموار خواهند شد، و جاهای بسیاری که اینک وادی خوانده می شوند کوه هایی خواهند شد که بلندی آنها زیاد است.
۲۴ و بزرگراه های بسیاری از هم پاشیده خواهند شد، و شهرهای بسیاری متروکه خواهند شد.
۲۵ و گورهای بسیاری باز خواهند شد و بسیاری از مردگانشان را واگذار خواهند کرد، و مقدّسین بسیاری بر بسیاری پدیدار خواهند شد.
۲۶ و بنگرید، بدین گونه آن فرشته با من سخن گفته است؛ زیرا او به من گفت که برای مدّت چندین ساعت تُندرها و آذرخش هایی خواهد بود.
۲۷ و او به من گفت که در حالیکه تُندر و آذرخش و تُندباد ادامه دارد، اینکه این چیزها خواهد بود، و اینکه تاریکی روی همۀ زمین را برای مدّت سه روز خواهد پوشاند.
۲۸ و فرشته به من گفت که بسیاری چیزهای بزرگتر از اینها را خواهند دید، با این نیّت که آنها ایمان آورند که این نشانه ها و این شگفتی ها بر روی این سرزمین رخ خواهند داد، به این نیّت که هیچ دلیلی برای بی ایمانی در میان فرزندان آدمی نباشد —
۲۹ و این با این نیّت است که هر کسی که ایمان آورَد نجات خواهد یافت، و اینکه هر کسی که ایمان نیاورد، داوری پرهیزکارانه بر او خواهد آمد؛ و نیز اگر آنها محکوم شوند آنها خودشان محکومیّت را بر سر خود می آورند.
۳۰ و این را به یاد داشته باشید، به یاد داشته باشید، برادرانم، که هر کسی که هلاک شود، خودش را هلاک می کند؛ و هر کسی که نابکاری می کند، آن را بر خود می کند؛ زیرا بنگرید، شما آزاد هستید؛ به شما اجازه داده شده است تا برای خود عمل کنید؛ زیرا بنگرید، خدا به شما دانشی داده است و شما را آزاد آفریده است.
۳۱ او به شما این را داده است که شما بتوانید نیکی را از پلیدی بشناسید، و او به شما این را داده است که شما زندگی یا مرگ را برگزینید؛ و شما می توانید کار نیک کنید و به آنچه که نیکو است بازآورده شوید، یا آنچه که نیکوست برای شما بازآورده شود؛ یا شما می توانید کار پلید کنید و آنچه که پلید است برای شما بازآورده شود.

----------
/study/scriptures/bofm/hel/15
فصل ۱۵
سَروَر نیفایان را نکوهش کرد برای اینکه او آنها را دوست داشت — لامانیانِ گرویده، در ایمان پایدار و استوار هستند — سَروَر در روزگار آخر بر لامانیان مهربان خواهد بود. نزدیک به ۶ پیش از میلاد.
۱ و اینک، برادران محبوبم، بنگرید، من به شما اعلام می کنم که جز اینکه شما توبه کنید خانه هایتان برای شما متروکه خواهند شد.
۲ آری، جز اینکه توبه کنید، زنان شما در روزی که آنها شیر خواهند داد دلیل بزرگی برای سوگواری خواهند داشت؛ زیرا شما کوشش خواهید کرد تا بگریزید و هیچ جایی برای پناه بردن نخواهد بود؛ آری، و وای بر آنهایی که باردار هستند، زیرا آنها سنگین خواهند بود و نمی توانند بگریزند؛ بنابراین، آنها لگدمال خواهند شد و واگذاشته خواهند شد تا هلاک شوند.
۳ آری، وای بر این مردمی که مردم نیفای خوانده می شوند جز اینکه آنها توبه کنند، هنگامی که آنها همۀ این نشانه ها و شگفتی هایی که به آنها نشان داده خواهد شد را ببینند؛ زیرا بنگرید، آنها مردمی برگزیدۀ سَروَر بوده اند؛ آری، مردم نیفای را او دوست داشته است و آنها را نکوهش نیز کرده است؛ آری، در روزگار نابکاری هایشان برای اینکه او آنها را دوست دارد آنها را نکوهش کرده است.
۴ ولی بنگرید برادرانم، او از لامانیان بیزار بوده است برای اینکه کردارهایشان پیوسته پلید بوده است، و این به سبب نابکاری سُنّت پدرانشان است. ولی بنگرید، رستگاری از راه موعظۀ نیفایان بر آنها آمده است؛ و با این نیّت سَروَر روزگارشان را دراز کرده است.
۵ و من می خواهم که شما بنگرید که بخش بیشتر آنها در راه وظیفه شان هستند، و آنها با هوشیاری در برابر خدا گام برمی دارند، و آنها می کوشند تا فرمان های او و دستورات او و داوری های او را برپایۀ قانون موسی نگه دارند.
۶ آری، من به شما می گویم، که بخش بیشتر آنها این را انجام می دهند، و آنها با کوششِ خستگی ناپذیری تلاش می کنند که باقیماندۀ برادرانشان را به دانش راستین آورند؛ بنابراین بسیاری هستند که روزانه به تعداد آنها افزوده می شوند.
۷ و بنگرید، شما خودتان می دانید، زیرا شما آن را مشاهده کرده اید، که همۀ آن کسانی که به شناخت راستی، و به شناخت نابکاری و سُنّت های پلید پدرانشان آورده می شوند، و به ایمان به نوشته های مقدّس هدایت می شوند، آری، به نبوّت های پیامبران مقدّس که نوشته شده اند، که آنها را به ایمان به سَروَر، و به توبه هدایت می کند، ایمان و توبه ای که دگرگونی در دل برای آنها می آورد —
۸ بنابراین، همۀ کسانی که به این رسیده اند، شما خودتان می دانید در ایمان و در چیزی که با آن آنها آزاد شده اند پایدار و استوار هستند.
۹ و شما نیز می دانید که آنها سلاح های جنگی شان را دفن کرده اند، و آنها می ترسند آنها را برگیرند مبادا به هر وسیله ای آنها گناه کنند؛ آری، شما می توانید ببینید که آنها می ترسند گناه کنند — زیرا بنگرید آنها بر خود روا می دارند که آنها بدست دشمنانشان لگدمال و کشته شوند، و شمشیرهایشان را علیه آنها برندارند، و این به سبب ایمان آنها به مسیح است.
۱۰ و اینک، هنگامی که به سبب استواریشان آنها به آن چیزی ایمان دارند که آنها ایمان دارند، زیرا هنگامی که به سبب پایداریشان ذهن شان زمانی روشن شود، بنگرید، با وجود نابکاری شان، سَروَر آنها را برکت خواهد داد و روزگارشان را دراز خواهد کرد —
۱۱ آری، حتّی اگر آنها در بی ایمانی فرو روند، سَروَر روزگارشان را دراز خواهد کرد، تا زمانی که دوباره به شناخت راستی برسند، زمانی که پدرانمان و همچنین زنوس پیامبر، و پیامبران بسیار دیگری دربارۀ بازآوردن برادرانمان، لامانیان، از آن سخن گفته اند —
۱۲ آری، من به شما می گویم، که در دوران آخر وعده های سَروَر به برادرانمان، لامانیان تمدید شده است؛ و با وجود رنج های بسیاری که آنها خواهند داشت، و با وجودی که آنها، هیچ جایی برای پناه بردن نداشته، بر روی زمین به این سو و آن سو رانده خواهند شد و دنبال خواهند شد، و ضربه خواهند خورد و در همه جا پراکنده خواهند شد، سَروَر بر آنها مهربان خواهد بود.
۱۳ و این برپایۀ نبوّتی است که آنها دوباره به شناخت راستینی آورده خواهند شد، که شناختی دربارۀ بازخریدارشان، و چوپان بزرگ و راستین شان است، و در میان گوسفندانش شمرده خواهند شد.
۱۴ بنابراین من به شما می گویم، این برای آنها بهتر خواهد بود تا برای شما جز اینکه شما توبه کنید.
۱۵ زیرا بنگرید، اگر کارهای عظیمی که به شما نشان داده شده اند به آنها نشان داده شده بودند، آری، به آنهایی که به سبب سُنّت های پدرانشان در بی ایمانی فرو رفته اند، شما خودتان می توانید ببینید که آنها هرگز دوباره در بی ایمانی فرو نمی رفتند.
۱۶ بنابراین، سَروَر می گوید: من آنها را کاملاً نابود نخواهم کرد، سَروَر می گوید، بلکه وا خواهم داشت که در روز خِرَدمندیم آنها دوباره به سوی من باز گردند.
۱۷ و اینک بنگرید، سَروَر می گوید، دربارۀ مردم نیفایان: اگر آنها توبه نکنند و در انجامِ خواست من نکوشند، من آنها را بکلی نابود خواهم کرد، سَروَر می گوید، به سبب بی ایمانی شان، با وجود کارهای عظیم بسیاری که من در میان آنها انجام داده ام؛ و به هستی سَروَر سوگند این چیزها خواهند شد، سَروَر می گوید.

----------
/study/scriptures/bofm/hel/16
فصل ۱۶
نیفایانی که به سموئیل ایمان می آورند بدست نیفای تعمید می یابند — سموئیل را تیرها و سنگ های نیفایانِ توبه نکرده، نمی توانند بکُشند — برخی دل هایشان را سخت می کنند، و دیگران فرشتگان را می بینند — بی ایمانان می گویند این منطقی نیست تا به مسیح و آمدن او در اورشلیم ایمان آوریم. نزدیک به ۶–۱ پیش از میلاد.
۱ و اینک، چنین گذشت که بسیاری بودند که سخنان سموئیل، آن لامانی، که او بر بالای دیوارهای شهر گفت را شنیدند. و همۀ کسانی که به سخن او ایمان آوردند پیش رفتند و به دنبال نیفای گشتند؛ و هنگامی که آنها پیش آمدند و او را یافتند آنها گناهانشان را به او اعتراف کردند و انکار نکردند، خواستار بوده که آنها بتوانند به نزد سَروَر تعمید یابند.
۲ ولی به همان اندازه بودند کسانی که به سخنان سموئیل ایمان نیاوردند بر او خشمگین شدند؛ و آنها بر او بر روی دیوار سنگ انداختند، و نیز در حالیکه او بر بالای دیوار بود بسیاری بر او تیرهایی انداختند؛ ولی روح سَروَر با او بود، به اندازه ای که آنها نه او را با سنگ هایشان توانستند بزنند نه با تیرهایشان.
۳ اینک هنگامی که آنها دیدند که آنها نتوانستند او را بزنند، تعداد بسیار بیشتری از آنان بودند که به سخنان او ایمان آوردند، به اندازه ای که آنها به نزد نیفای رفتند تا تعمید یابند.
۴ زیرا بنگرید، نیفای تعمید می داد، و نبوّت می کرد و موعظه می کرد، توبه را بر مردم فریاد می زد، نشانه ها و شگفتی ها را نشان داده، معجزه هایی در میان مردم می کرد که آنها بدانند که مسیح به زودی خواهد آمد —
۵ برای آنها از چیزهایی که بزودی خواهند آمد می گفت، اینکه آنان بتوانند در زمان آمدنشان بدانند و به یاد آورند که آنها بر آنان از پیش آشکار شده بوده اند، با این نیّت که آنان بتوانند ایمان آورند؛ بنابراین همۀ کسانی که به سخنان سموئیل ایمان آوردند به نزد او پیش رفتند تا تعمید یابند، زیرا آنان آمده بودند تا توبه کنند و به گناهانشان اعتراف کنند.
۶ ولی بخش بیشتر آنها به سخنان سموئیل ایمان نیاوردند؛ بنابراین هنگامی که آنها دیدند که آنها نتوانستند او را با سنگ هایشان و تیرهایشان بزنند، آنها به سرفرمانده شان فریاد برآوردند، گفتند: این مرد را بگیرید و او را ببندید، زیرا بنگرید او اهریمنی دارد؛ و به سبب قدرت آن اهریمنی که در او است ما نمی توانیم با سنگ هایمان و تیرهایمان او را بزنیم؛ بنابراین او را بگیرید و ببندید، و او را ببرید.
۷ و همین که آنها پیش رفتند تا بر او دست بلند کنند، بنگرید، او خودش را از بالای دیوار به پایین انداخت و از سرزمین های آنها گریخت، آری، حتّی به کشور خودش، و شروع به موعظه کردن و نبوّت کردن در میان مردم خودش نمود.
۸ و بنگرید، در میان نیفایان هرگز از او شنیده نشد؛ و بدین گونه امور آن مردم بود.
۹ و بدین گونه هشتاد و ششمین سال فرمانروایی داوران بر مردم نیفای پایان یافت.
۱۰ و بدین گونه هشتاد و هفتمین سال فرمانروایی داوران نیز پایان یافت، بخش بیشتر مردم در غرورشان و نابکاری خود باقیمانده، و بخش کمتر در برابر خدا با هوشیاری بیشتر گام برمی داشتند.
۱۱ و شرایط در هشتاد و هشتمین سال فرمانروایی داوران نیز این گونه بود.
۱۲ و در امور مردم تنها تغییر اندکی ایجاد شد، جز اینکه مردم شروع به بیشتر سخت شدن در نابکاری نمودند، و در هشتاد نهمین سال فرمانروایی داوران، بیشتر و بیشتر چیزی که برخلاف فرمان های خدا بود را انجام دادند.
۱۳ ولی چنین گذشت در نودمین سال فرمانروایی داوران، نشانه های بزرگی به مردم داده شد، و شگفتی ها؛ و سخنان پیامبران شروع به برآورده شدن نمود.
۱۴ و فرشتگان بر آدمیان، آدمیان خِرَدمند پدیدار شدند، و بر آنها نویدِ خوش شادی بزرگ را اعلام نمودند؛ بدین گونه در این سال نوشته های مقدّس شروع به برآورده شدن نمودند.
۱۵ با این وجود، مردم همه بجز با ایمان ترین آنها، هم نیفایان و هم لامانیان، شروع به سخت کردن دل هایشان نمودند، و شروع به تکیه کردن به نیروی خودشان و بر خِرَدمندی خودشان نموده گفتند:
۱۶ برخی چیزها را از میان آن همه، شاید آنها درست حدس زده اند؛ ولی بنگرید، ما می دانیم که همۀ این کارهای بزرگ و شگفت انگیزی که از آنها سخن گفته شده است، نمی توانند رُخ دهند.
۱۷ و آنها شروع به دلیل آوردن و جر و بحث در میان خودشان نمودند، گفتند:
۱۸ این خِرَدمندانه نیست که چنین هستی به عنوان یک مسیح بیاید؛ اگر چنین باشد، و او پسر خدا باشد، پدر آسمان و زمین، همان گونه که گفته شده است، چرا او خودش را همان گونه که به آنهایی که در اورشلیم خواهند بود به ما نشان نخواهد داد؟
۱۹ آری، چرا او خودش را در این سرزمین همانند سرزمین اورشلیم نشان نخواهد داد؟
۲۰ ولی بنگرید، ما می دانیم که این یک سُنّت نابکارانه است، که از سوی پدرانمان به ما دست به دست گشته است، تا ما را وادارد که به برخی چیزهای بزرگ و شگفت انگیزی که رُخ خواهند داد ایمان آوریم، ولی نه در میان ما، بلکه در سرزمینی که در دوردست است، سرزمینی که ما نمی شناسیم؛ بنابراین آنها می توانند ما را در نادانی نگه دارند، زیرا ما نمی توانیم با چشمان خودمان گواهی دهیم که آنها راست هستند.
۲۱ و آنها، با هنرهای حیله گرانه و مرموزِ آن پلید، چند کار اسرارآمیز انجام خواهند داد که ما نمی توانیم بفهمیم، که ما را پایین نگه خواهند داشت تا خدمتگزارانِ به سخنانشان و نیز خدمتگزاران آنها شویم، زیرا ما به آنها وابسته می شویم تا سخن را به ما آموزش دهند؛ و بدین گونه اگر ما خودمان را در همۀ روزگار زندگی مان به آنها تسلیم کنیم، آنها ما را در نادانی نگه خواهند داشت.
۲۲ و چیزهای بسیار بیشتری را مردم در دل هایشان تصوّر کردند که بی خِرَدانه و بیهوده بودند؛ و آنها بسیار آشفته بودند، زیرا شیطان آنها را پیوسته به انجام نابکاری برمی انگیخت؛ آری، او به دور و بر رفته شایعات و درگیری هایی را بر روی همۀ سرزمین پراکنده می کرد که او بتواند دل های مردم را علیه آنچه که نیک بود و علیه آنچه که خواهد آمد سخت کند.
۲۳ و با وجود نشانه ها و شگفتی هایی که بر مردم سَروَر انجام شده بود، و معجزه های بسیاری که آنها انجام دادند، شیطان بر دل های مردم بر همۀ روی سرزمین چیرگی بزرگی یافت.
۲۴ و بدین گونه نودمین سال فرمانروایی داوران بر مردم نیفای پایان یافت.
۲۵ و بدین گونه کتاب هیلامان برپایۀ نگاشتۀ هیلامان و پسرانش پایان یافت.

----------
/study/scriptures/bofm/3-ne/1
نیفای سوّم
کتاب نیفای پسر نیفای، که پسر هیلامان بود
و هیلامان پسر هیلامان بود، که پسر آلما بود، که پسر آلما بود، نواده ای از نیفای که پسر لیحای بود، که از اورشلیم در نخستین سال فرمانروایی صدقیا، پادشاه یهودا بیرون آمد.
فصل ۱
نیفای، پسر هیلامان از سرزمین بیرون می رود و پسرش نیفای نگاشته ها را نگه می دارد — با وجود نشانه ها و شگفتی های فراوان، نابکاران برنامی ریزی می کنند تا پرهیزکاران را بکشند — شب زاده شدن مسیح فرا می رسد — نشانه داده می شود و ستاره ای نو پدیدار می شود — دروغگویی و فریب ها افزایش می یابند، و راهزنانِ جدیانتون بسیاری را می کشند. نزدیک به ۱–۴ میلادی.
۱ اینک چنین گذشت که نود و یکمین سال گذشته بود و ششصد سال از زمانی که لیحای اورشلیم را ترک کرده بود؛ و این در سالی بود که لاخونئوس داور اعظم و فرمانروا بر سرزمین بود.
۲ و نیفای، پسر هیلامان، از سرزمین زراحملا بیرون آمده بود، به پسرش نیفای، که ارشدترین پسرش بود، مسئولیّت دربارۀ ورقه های برنجی و همۀ نگاشته هایی که نگارش شده بودند، و همۀ آن چیزهایی که از زمان ترک لیحای از اورشلیم مقدّس نگه داشته شده بودند را به او داد.
۳ سپس او از سرزمین بیرون آمد و به کجا او رفت، هیچ کسی نمی داند؛ و پسرش نیفای نگاشته ها را، آری، نگاشتۀ این مردم را بجای او نگارش کرد.
۴ و چنین گذشت در آغاز نود و دوّمین سال، بنگرید، نبوّت های پیامبران شروع به کاملتر برآورده شدن نمودند؛ زیرا نشانه های بزرگتر و معجزه های بزرگتری شروع به انجام شدن در میان مردم نمودند.
۵ ولی برخی بودند که شروع به گفتن این نمودند که زمان برای برآورده شدن سخنانی که از سوی سموئیل لامانی گفته شدند، گذشته است.
۶ و آنها شروع به شادمانی بر برادرانشان نمودند، گفتند: بنگرید آن زمان گذشته است، و سخنان سموئیل برآورده نشده اند؛ بنابراین، شادیتان و ایمانتان دربارۀ این چیز بیهوده بوده است.
۷ و چنین گذشت که آنها در سرتاسر سرزمین آشوبی بزرگ برپا کردند؛ و مردمی که ایمان داشتند شروع به اندوهگین شدن زیادی نمودند، مبادا به یک وسیله ای آن چیزهایی که گفته شده بودند رُخ ندهند.
۸ ولی بنگرید، آنها با استواری برای آن روز و آن شب و آن روزی که همچون یک روز خواهد بود گویی هیچ شبی نبوده است چشم به راه بودند، که آنها بدانند که ایمانشان بیهوده نبوده است.
۹ اینک چنین گذشت که از سوی بی ایمانان روزی قرار داده شد که همۀ کسانی که به آن سُنّت ها ایمان داشتند می بایستی کشته شوند مگر اینکه آن نشانه، که از سوی سموئیلِ پیامبر گفته شده بود رخ دهد.
۱۰ اینک چنین گذشت که هنگامی که نیفای، پسر نیفای، این نابکاری مردمش را دید، دلش بی اندازه اندوهگین شد.
۱۱ و چنین گذشت که او بیرون رفت و خودش را بر زمین خم کرد، و بخاطر مردمش، آری، کسانی که به سبب ایمانشان به سُنّت پدرانشان در آستانۀ نابود شدن بودند، بسوی خدایش توانمندانه زاری کرد.
۱۲ و چنین گذشت که او همۀ آن روز را توانمندانه بسوی سَروَر زاری کرد؛ و بنگرید، ندای سَروَر به او رسید، گفتا:
۱۳ سرت را بالا بگیر و دل قوی دار؛ زیرا بنگر، آن زمان نزدیک است، و در این شب نشانه داده خواهد شد، و فردا من به جهان می آیم، تا به جهان نشان دهم که من همۀ آنچه که واداشته ام تا از دهان پیامبران مقدّسم گفته شوند را برآورده خواهم ساخت.
۱۴ بنگر، من به سوی نزدیکانم می آیم، تا همۀ چیزهایی را که بر فرزندان آدمی از بنیاد جهان آشکار کرده ام برآورده سازم، و خواستۀ هر دوی پدر و پسر را انجام دهم — از پدر به سبب من، و از پسر به سبب بدنم. و بنگر، آن زمان نزدیک است، و امشب آن نشانه داده خواهد شد.
۱۵ و چنین گذشت که سخنانی که به نیفای رسید، همان گونه که آنها گفته شده بودند، برآورده شدند؛ زیرا بنگرید، در زمان پایین رفتن خورشید هیچ تاریکی نبود؛ و مردم شروع به شگفت زده شدن نمودند برای اینکه هنگامی که شب فرا رسید هیچ تاریکی نبود.
۱۶ و بسیاری بودند که به سخنان پیامبران ایمان نیاورده بودند که بر زمین افتادند و گویی آنها مرده بودند، زیرا آنها می دانستند که برنامۀ بزرگ نابودی که آنها برای کسانی که به سخنان پیامبران ایمان داشتند طرح کرده بودند نافرجام مانده بود؛ زیرا نشانه ای که داده شده بود پیش از این برآورده شده بود.
۱۷ و آنها شروع به آگاه شدن نمودند که پسر خدا بزودی پدیدار خواهد شد؛ آری، خلاصه، همۀ مردمِ بر روی همۀ زمین از غرب تا شرق، هم در سرزمین شمالی و هم در سرزمین جنوبی، آنچنان بی اندازه شگفت زده شدند که آنها بر زمین افتادند.
۱۸ زیرا آنها می دانستند که پیامبران از این چیزها برای سال های بسیاری گواهی داده بودند، و اینکه آن نشانه ای که داده شده بود پیش از این برآورده شده بود؛ و آنها به سبب نابکاریشان و بی ایمانیشان شروع به ترسیدن نمودند.
۱۹ و چنین گذشت که در همۀ آن شب هیچ تاریکی نبود، بلکه به اندازه ای روشن بود گویی میانۀ روز بود. و چنین گذشت که خورشید دوباره، برپایۀ نظم فراخورش، در بامداد برآمد؛ و آنها می دانستند که به سبب نشانه ای که داده شده بود، این آن روزی است که سَروَر می بایستی زاده شود.
۲۰ و چنین رخ داده بود، آری، همۀ چیزها، هر ذرّه، برپایۀ سخنان پیامبران.
۲۱ و نیز چنین گذشت که، برپایۀ آن سخن، یک ستارۀ نو پدیدار گشت.
۲۲ و چنین گذشت که از این زمان به بعد، از سوی شیطان دروغ هایی شروع شد که به میان مردم فرستاده شود، تا دل هایشان را سخت کند، با این نیّت که آنها به آن نشانه ها و شگفتی هایی که آنها دیده بودند ایمان نیاورند؛ ولی با وجود این دروغ ها و فریب ها بخش بیشتر مردم ایمان آورده و به سَروَر گرویدند.
۲۳ و چنین گذشت که نیفای و همچنین بسیاری از دیگران به میان مردم پیش رفتند، به توبه تعمید داده که در آن آمرزشی بزرگ از گناهان بود. و بدین گونه مردم دوباره شروع به داشتن آرامش در سرزمین نمودند.
۲۴ و هیچ درگیری نبود، مگر اندکی که شروع به موعظه کردند، تلاش کرده تا با نوشته های مقدّس ثابت کنند که دیگر لازم نیست به قانون موسی پای بند بود. اینک آنها هیچ فهمی از نوشته های مقدّس نداشته، در این چیز اشتباه کردند.
۲۵ ولی چنین گذشت که آنها زود گرویدند و به اشتباهی که در آن بودند متقاعد شدند، زیرا این بر آنها آشکار شد که قانون هنوز برآورده نشده است، و اینکه آن باید در هر ذرّه برآورده گردد؛ آری، سخن بر آنها رسید که آن باید برآورده گردد؛ آری، اینکه یک نقطه یا همزه رخ نخواهد داد تا اینکه همۀ آن برآورده گردد؛ بنابراین در همان سال آنها به شناخت از اشتباهشان آورده شدند و به خطاهایشان اعتراف کردند.
۲۶ و بدین گونه نود و دوّمین سال گذشت، برپایۀ سخنان نبوّت همۀ پیامبران مقدّس، به سبب نشانه هایی که رخ دادند نویدِ خوش را بر مردم آورد.
۲۷ و چنین گذشت که نود و سوّمین سال نیز در آرامش گذشت، مگر به دلیل راهزنان جدیانتون، که بر کوه ها ساکن بودند، که به سرزمین هجوم می آوردند؛ زیرا پناهگاهایشان و جاهای مخفیشان چنان نیرومند بودند که مردم نمی توانستند بر آنها پیروز شوند؛ بنابراین آنها آدمکشی های زیادی کردند و در میان مردم کُشتار زیادی انجام دادند.
۲۸ و چنین گذشت که در نود و چهارمین سال آنها شروع به افزایش تا حد زیادی نمودند، برای اینکه بسیاری از نیفیانِ ناسازگار بودند که به نزد آنها گریختند، که سبب اندوه زیادی برای آن نیفایانی که در سرزمین ماندند شد.
۲۹ و این سبب اندوه زیادی در میان لامانیان نیز شد؛ زیرا بنگرید، آنها فرزندان زیادی داشتند که رشد کردند و در طول سال ها شروع به نیرومند شدن نمودند، اینکه آنها برای خودشان شدند، و از سوی برخی که زُرامیانی بودند، با دروغ های آنها و سخنان چاپلوسانۀ آنها گمراه شدند تا به آن راهزنان جدیانتون بپیوندند.
۳۰ و بدین گونه لامانیان نیز رنج می کشیدند، و به سبب نابکاریِ نسل رو به رشد، ایمان و پرهیزکاریشان شروع به کاهش نمود.

----------
/study/scriptures/bofm/3-ne/2
فصل ۲
نابکاری و کارهای پلید در میان مردم افزایش می یابد — نیفایان و لامانیان با هم متّحد می شوند تا در برابر راهزنان جدیانتون از خودشان دفاع کنند — لامانیانِ گرویده سپید می شوند و نیفایان خوانده می شوند. نزدیک به ۵–۱۶ میلادی.
۱ و چنین گذشت که بدین گونه نود و پنجمین سال نیز گذشت، و مردم شروع نمودند به فراموش کردن آن نشانه ها و شگفتی هایی که آنها شنیده بودند، و شروع نمودند بر یک نشانه یا یک شگفتیِ آمده از آسمان کمتر و کمتر شگفت زده شدن، به اندازه ای که آنها شروع نمودند در دل هایشان سخت شدن و در ذهن هایشان کور شدن، و شروع نمودند به بی ایمان شدن به همۀ آنچه آنها شنیده و دیده بودند —
۲ در دل هایشان برخی چیزهای بیهوده را تصوّر کرده، اینکه این بدست آدمیان و با قدرت اهریمن انجام شده بود، تا دل های مردم را گمراه کند و فریب دهد؛ و بدین گونه شیطان دوباره دل های مردم را به تصرّف درآورد، به اندازه ای که او چشمانشان را کور و آنها را گمراه کرد تا باور کنند که اصول مسیح یک چیز بی خِرَدانه و بیهوده است.
۳ و چنین گذشت که مردم در نابکاری و کارهای پلید شروع به نیرومند شدن نمودند؛ و آنها باور نداشتند که هیچ نشانه یا شگفتی دیگری داده شود؛ و شیطان به دور و بر رفت، دل های مردم را گمراه کرده، آنها را وسوسه کرده و واداشت که آنها در آن سرزمین نابکاری زیادی کنند.
۴ و بدین گونه نود و ششمین سال گذشت؛ و نود و هفتمین سال نیز؛ و نود و هشتمین سال نیز؛ و نود و نهمین سال نیز؛
۵ و صد سال از روزگار موصایا، که پادشاه بر مردم نیفای بود، نیز گذشته بود.
۶ و ششصد و نُه سال از زمانی که لیحای اورشلیم را ترک کرد گذشته بود.
۷ و نُه سال از آن زمان هنگامی که نشانه داده شده بود، که از سوی پیامبران گفته شده بود، که مسیح به جهان می آید، گذشته بود.
۸ اینک نیفایان شروع به محاسبه کردن زمانشان از این دوره هنگامی که نشانه داده شد نمودند، یا از زمان آمدن مسیح؛ بنابراین، نُه سال گذشته بود.
۹ و نیفای، که پدر نیفای بود، که مسئولیّت نگاشته ها را داشت به سرزمین زراحملا بازنگشت، و در هیچ جایی در همۀ آن سرزمین نتوانست پیدا شود.
۱۰ و چنین گذشت که مردم هنوز در نابکاری باقیماندند، با وجود موعظه ها و نبوّت های زیادی که به میان آنها فرستاده می شد؛ و بدین گونه دهمین سال نیز گذشت؛ و یازدهمین سال نیز در نابکاری گذشت.
۱۱ و چنین گذشت در سیزدهمین سال، جنگ ها و درگیری هایی در سرتاسر همۀ سرزمین شروع شد؛ زیرا راهزنان جدیانتون خیلی زیاد شدند، و بسیاری از مردم را کشتند و شهرهای بسیاری را ویران نمودند، و مرگ و قتل عام زیادی در سرتاسر سرزمین گستراندند، که لازم شد که همۀ مردم، هر دوی نیفایان و لامانیان سلاح هایشان را علیه آنها برگیرند.
۱۲ بنابراین، همۀ لامانیانی که به سَروَر گرویده بودند با برادرانشان، نیفایان متّحد شدند، و وادار شدند، برای ایمنی جان هایشان و زنانشان و بچه هایشان، علیه راهزنان جدیانتون سلاح برگیرند، آری، و نیز تا حقوقشان و امتیازات کلیسایشان و پرستش خود، و آزاد بودنشان و آزادیشان را نگه دارند.
۱۳ و چنین گذشت که پیش از اینکه این سیزدهمین سال بگذرد نیفایان به سبب این جنگ که بی اندازه شدید شده بود، با نابودی کامل تهدید شدند.
۱۴ و چنین گذشت که آن لامانیانی که با نیفایان متّحد شده بودند در میان نیفایان شمرده شدند؛
۱۵ و نفرینشان از آنها برداشته شد، و پوستشان همانند نیفایان سپید شد؛
۱۶ و مردان جوانشان و دخترانشان بی اندازه خوبروی شدند، و آنها در میان نیفایان شمرده شدند و نیفایان خوانده شدند. و بدین گونه سیزدهمین سال پایان یافت.
۱۷ و چنین گذشت در آغاز چهاردهمین سال، جنگِ بین راهزنان و مردم نیفای ادامه یافت و بی اندازه شدید شد؛ با این وجود، مردم نیفای بر راهزنان برتریِ اندکی بدست آوردند، به اندازه ای که آنها آنان را از سرزمین هایشان به سوی کوه ها و به سوی جاهای مخفی شان به عقب راندند.
۱۸ و بدین گونه چهاردهمین سال پایان یافت. و در پانزدهمین سال آنها علیه مردم نیفای پیش آمدند؛ و به سبب نابکاری مردم نیفای، و درگیری ها و ناسازگاری های بسیارشان، راهزنان جدیانتون بر آنها برتری بسیاری بدست آوردند.
۱۹ و بدین گونه پانزدهمین سال پایان یافت و بدین گونه مردم در وضعیّتی از رنج های بسیار بودند؛ و شمشیر نابودی بر سر آنها آویزان شد، به اندازه ای که نزدیک بود آنها را بزند، و این به سبب نابکاریشان بود.

----------
/study/scriptures/bofm/3-ne/3
فصل ۳
جدیانحی، رهبر جدیانتون، درخواست می کند که لاخونئوس و نیفایان خودشان و سرزمین شان را تسلیم کنند — لاخونئوس جدجدونی را به عنوان سرفرمانده لشکریان قرار می دهد — نیفایان در زراحملا و خُرّمساران گرد هم می آیند تا از خودشان دفاع کنند. نزدیک به ۱۶–۱۸ میلادی.
۱ و اینک چنین گذشت که در شانزدهمین سال آمدن مسیح، لاخونئوس، فرماندار سرزمین، نامه ای از رهبر و فرماندار این جمعیّت راهزنان دریافت کرد؛ و اینها سخنانی بودند که نوشته شده بودند، گفتا:
۲ لاخونئوس، بزرگوارترین و سرفرماندار سرزمین، بنگر، من این نامه را به تو می نویسم، و تو را به سبب استواریت و استواری مردمت در نگاه داری آنچه که شما گمان می کنید حق و آزادی شماست، بی اندازه زیاد می ستایم؛ آری، شما به خوبی ایستادگی می کنید، گویی شما در دفاع از آزادی تان و دارایی تان، و کشورتان یا هر آنچه که شما آن را می خوانید، با دست یک خدا پشتیبانی می شوید.
۳ و این برای من جای تأسف است، لاخونئوس بزرگوار، که شما چنین بی خِرد و خودبین باشید که گمان کنید که شما می توانید در برابر این همه مردان دلاوری ایستادگی کنید که زیر فرمان من هستند، که اینک در این زمان مسلح ایستاده اند، و با بی صبری زیادی منتظر این سخن هستند — بر سر نیفایان بریزید و آنها را نابود کنید.
۴ و من، از روح شکست ناپذیر آنها آگاه بوده، آنها را در میدان نبرد آزموده، و از بیزاری ابدی آنها نسبت به شما به سبب ستم های بسیاری که شما به آنها کرده اید آگاه بوده، بنابراین اگر آنها علیه شما برآیند آنها با نابودی کامل با شما برخورد خواهند کرد.
۵ بنابراین من برای بهروزی شما نگران بوده، این نامه را نوشته ام، با دست خودم آن را مُهر و موم کرده ام و به سبب استواری در آنچه که شما ایمان دارید و روح بزرگوار شما در میدان نبرد، راست است.
۶ بنابراین من به شما می نویسم، خواستار شده که شما، شهرهایتان، سرزمین هایتان و دارایی هایتان، را به این مردم من تسلیم کنید، بجای اینکه آنها با شما با شمشیر برخورد کنند و اینکه نابودی بر سر شما آید.
۷ یا به بیان دیگر، خودتان را به ما تسلیم کنید، و با ما متّحد شوید و با کارهای مخفی ما آشنا شوید، و برادران ما شوید که مانند ما شوید — نه بردگان ما، بلکه برادران ما و شریکان ما در همۀ دارایی ما.
۸ و بنگرید، من نزد شما سوگند یاد می کنم، اگر شما با یک سوگند چنین کنید، شما نابود نخواهید شد؛ ولی اگر شما این کار را انجام ندهید، من با سوگندی بر شما قسم یاد می کنم، که ماه آینده فرمان خواهم داد که لشکریانم علیه شما برآیند، و آنها دست برنخواهند داشت و امان نخواهند داد، بلکه شما را خواهند کشت، و خواهند گذاشت تا شمشیر بر شما فرود آید حتّی تا اینکه شما محو شوید.
۹ و بنگر، من جدیانحی هستم؛ و من فرماندار این سازمان مخفی جدیانتون هستم؛ سازمان و کارهای آن که من می دانم نیکو هستند؛ و آنها از زمان باستان هستند و آنها دست به دست به ما داده شده اند.
۱۰ و من این نامه را به تو می نویسم، لاخونئوس، و من امید دارم که شما سرزمین هایتان و دارایی تان را بدون خونریزی به ما بدهید، که این مردم من حقوقشان و حکومتشان را که به سبب نابکاریتان در نگه داشتن حقوق آنها و حکومت آنها از شما جدا شده اند، پس بگیرند، و جز اینکه شما چنین کنید، من انتقام ستم کشیدن های آنها را خواهم گرفت. من جدیانحی هستم.
۱۱ و اینک چنین گذشت هنگامی که لاخونئوس این نامه را دریافت کرد بی اندازه شگفت زده شد، به سبب گستاخی جدیانحی در درخواست تصرّف سرزمین نیفایان، و نیز در تهدید کردن مردم و انتقام گرفتن ستم کشیدن های کسانی که هیچ ستمی به آنها نرسیده بود، جز اینکه آنها با جدا شدن و پیوستن به آن راهزنان نابکار و پلید به خودشان ستم کرده بودند.
۱۲ اینک بنگرید، این لاخونئوسِ فرماندار، مردی دادگر بود و نمی توانست از درخواست ها و تهدیدهای یک راهزن ترسان شود؛ بنابراین او نامۀ جدیانحی، فرماندار راهزنان را نپذیرفت، بلکه او واداشت که مردمش برای نیرومند شدن علیه زمانی که راهزنان علیه آنان برآیند بسوی سَروَر زاری کنند.
۱۳ آری، او بیانیه ای به میان همۀ مردم فرستاد، که آنها جز زمین هایشان، زنانشان و بچه هایشان، رمه هایشان و گلّه هایشان، و همۀ دارایی شان را در یک مکان گرد آورند.
۱۴ و او واداشت که استحکاماتی دور تا دورآنها ساخته شود و استقامت آن بی اندازه زیاد باشد. و او واداشت که لشکریان، هر دوی نیفایان و لامانیان، یا همۀ آنهایی که در میان نیفایان شمرده می شدند، به عنوان نگهبان دور تا دور آنها قرار داده شوند تا از آنها مراقبت کنند، و در برابر راهزنان روز و شب از آنها نگهبانی کنند.
۱۵ آری، او به آنها گفت: به هستی سَروَر سوگند، جز اینکه شما از همۀ نابکاری هایتان توبه کنید و به درگاه سَروَر زاری کنید، شما به هیچ وجه از دست آن راهزنان جدیانتون رهایی نخواهید یافت.
۱۶ و چنان بزرگ و شگفت انگیز بودند سخنان و نبوّت های لاخونئوس که آنها سبب شدند ترس همۀ مردم را فرا گیرد؛ و آنها با توانشان سخت تلاش کردند تا برپایۀ سخنان لاخونئوس عمل کنند.
۱۷ و چنین گذشت که لاخونئوس سرفرماندهانی بر همۀ لشکریان نیفایان تعیین کرد، تا در زمانی که راهزنان از بیابان بر علیه آنها بیایند آنها را فرماندهی کنند.
۱۸ اینک بالاترین سرفرمانده در میان سرفرماندهان و فرماندۀ کُل همۀ لشکریان نیفایان تعیین شد، و نام او جدجدونی بود.
۱۹ اینک این رسم در میان همۀ نیفایان بود تا یک نفر که روح مکاشفه و نیز نبوّت داشت، (مگر در زمان های نابکاریشان) را برای سرفرماندهانشان تعیین کنند؛ بنابراین، این جدجدعونی پیامبری بزرگ، و همچنین داور اعظم در میان آنها بود.
۲۰ اینک مردم به جدجدونی گفتند: به درگاه سَروَر نیایش کن، و بگذار ما به بالای کوه ها و به بیابان برویم که بر راهزنان فرود آییم و آنها را در سرزمین های خودشان نابود کنیم.
۲۱ ولی جدجدونی به آنها گفت: سَروَر منع می کند؛ زیرا اگر ما علیه آنها بالا رویم سَروَر ما را به دست آنها تحویل خواهد داد؛ بنابراین ما خودمان را در مرکز سرزمین هایمان آماده می کنیم، و ما همۀ لشکریانمان را گرد می آوریم، و ما علیه آنها نخواهیم رفت، بلکه منتظر می مانیم تا آنها علیه ما برآیند؛ بنابراین به هستی سَروَر سوگند، اگر ما چنین کنیم او آنها را به دست ما تحویل خواهد داد.
۲۲ و چنین گذشت در هفدهمین سال، پیش از پایان آن سال، بیانیۀ لاخونئوس به سرتاسر همۀ روی سرزمین پیش رفته بود، و آنها اسب هایشان و ارابه هایشان، و گاوانشان و گلّه هایشان و رمه هایشان، و غلّه هایشان، و همۀ دارایی شان را برداشتند، و هزاران و ده ها هزار پیش رفتند، تا اینکه آنها همه به جایی رسیدند که تعیین شده بود تا آنها گرد هم آیند که از خودشان در برابر دشمنانشان دفاع کنند.
۲۳ و سرزمینی که تعیین شده بود سرزمین زراحملا بود، و سرزمینی که بین زراحملا و سرزمین خُرمساران بود، آری، تا مرزی که بین سرزمین خُرمساران و سرزمین ویرانه بود.
۲۴ و هزاران هزار مردمی که نیفایان خوانده می شدند، در این سرزمین گرد هم آمدند. اینک لاخونئوس واداشت که آنها، به سبب نفرین بزرگی که بر سرزمین شمالی بود، در سرزمین جنوبی گرد هم آیند.
۲۵ و آنها خودشان را در برابر دشمنانشان مستحکم کردند؛ و آنها در یک سرزمین و در یک جمعیّت ساکن شدند، و آنها از سخنانی که لاخونئوس گفته بود می ترسیدند، به اندازه ای که آنها از همۀ گناهانشان توبه کردند؛ و آنها به سَروَر خدایشان نیایش کردند که او آنها را در زمانی که دشمنانشان علیه آنها پایین می آیند تا نبرد کنند رهایی دهد.
۲۶ و آنها به سبب دشمنانشان بی اندازه اندوهگین بودند. و جدجدونی واداشت که آنها سلاح های جنگی از هر گونه بسازند، و آنها با زره، و با سپر و سپرهای کوچک، به شیوۀ رهنمودی او نیرومند شوند.

----------
/study/scriptures/bofm/3-ne/4
فصل ۴
لشکریان نیفایان راهزنان جدیانتون را شکست می دهند — جدیانحی کشته می شود، و جانشین او زمناریحا دار زده می شود — نیفایان سَروَر را برای پیروزی شان می ستایند. نزدیک به ۱۹–۲۲ میلادی.
۱ و چنین گذشت که پیش از پایان هجدهمین سال آن لشکریان راهزنان آمادۀ نبرد شده بودند، و شروع نمودند به پایین آمدن و یورش بُردن از تپّه ها، و از کوه ها و بیابان، و از دژهایشان و جاهای مخفی شان، و شروع به تصرّف کردن سرزمین ها نمودند، هم آنهایی که در سرزمین جنوبی بودند و هم آنهایی که در سرزمین شمالی بودند، و شروع به تصرّف کردن همۀ سرزمین هایی نمودند که از سوی نیفایان رها شده بودند، و شهرهایی که متروکه باقیمانده بودند.
۲ ولی بنگرید، نه هیچ جانور درنده ای نه هیچ شکاری در آن سرزمین هایی بود که از سوی نیفایان رها شده بودند، و جز در بیابان هیچ شکاری برای راهزنان نبود.
۳ و راهزنان به خاطر نیاز به غذا نمی توانستند جز در بیابان بمانند؛ زیرا نیفایان سرزمین هایشان را متروکه رها کرده بودند، و گلّه هایشان و رمه هایشان و همۀ دارایی شان را گرد آورده بودند، و آنها در یک جمعیّت بودند.
۴ بنابراین، هیچ فُرصتی برای راهزنان نبود تا چپاول کنند و غذا بدست آورند، جز اینکه رو در رو علیه نیفایان نبرد کنند؛ و نیفایان در یک جمعیّت بوده، و تعداد زیادی داشته، و آذوقه و اسب، و گاو و گلّه از هر گونه برای خودشان ذخیره کرده که بتوانند برای مدّت هفت سال زندگی را بگذرانند، که در آن مدّت آنها امید داشتند تا راهزنان را از روی آن سرزمین محو کنند؛ و بدین گونه هجدهمین سال گذشت.
۵ و چنین گذشت که در نوزدهمین سال جدیانحی دریافت که لازم بود او بالا به نبرد علیه نیفایان برود، زیرا هیچ راهی جز چپاول گری و راهزنی و آدمکشی نبود که آنها بتوانند گذران زندگی کنند.
۶ و آنها جرأت نمی کردند خودشان را بر روی زمین گسترش دهند به اندازه ای که آنها بتوانند غلّه بار آورند، مبادا نیفایان بر سر آنها بیایند و آنها را بکشند؛ بنابراین جدیانحی به لشکریانش فرمان داد که در این سال آنها بالا به نبرد علیه نیفایان بروند.
۷ و چنین گذشت که آنها بالا به نبرد آمدند؛ و این در ششمین ماه بود؛ و بنگرید، بزرگ و هراس انگیز بود روزی که آنها بالا به نبرد آمدند؛ و آنها کمرشان را به شیوۀ راهزنان بسته بودند؛ و آنها پوست برّه ای به دور کمرشان داشتند، آنها به خون رنگین شده بودند، و سرهایشان تراشیده بود و آنها کلاه خود بر سر داشتند؛ و بزرگ و هراس انگیز بود نمای لشکریان جدیانحی، به سبب زره هایشان و به سبب با خون رنگین بودنشان.
۸ و چنین گذشت که لشکریان نیفایان، هنگامی که آنها نمای لشکر جدیانحی را دیدند، همه بر زمین افتادند، به سَروَر خدایشان فریاد برآوردند، که او آنها را امان دهد و آنها را از دست دشمنانشان رهایی دهد.
۹ و چنین گذشت که هنگامی که لشکریان جدیانحی این را دیدند آنها، به سبب شادی شان، با صدای بلندی شروع به فریاد زدن نمودند، زیرا آنها گمان کرده بودند که نیفایان به سبب دهشت از لشکریان آنها از ترس افتاده بودند.
۱۰ ولی در این چیز آنها ناامید شدند، زیرا نیفایان از آنها نمی ترسیدند؛ بلکه آنها از خدایشان می ترسیدند و از او برای حفاظت دعا کردند؛ بنابراین، هنگامی که لشکریان جدیانحی به سوی آنها شتافتند آنها آمادۀ رویارویی با آنان بودند؛ آری، در نیروی سَروَر آنها آنان را دریافت کردند.
۱۱ و نبرد در این ششمین ماه آغاز شد؛ و بزرگ و هراس انگیز بود نبرد آنها، آری، بزرگ و هراس انگیز بود کشتار آنها، به اندازه ای که چنین کشتار بزرگی در میان همۀ مردم لیحای از روزی که او اورشلیم را ترک کرد هرگز دیده نشده بود.
۱۲ و با وجود تهدیدهایی که جدیانحی کرده بود و سوگندهایی که یاد کرده بود، بنگرید، نیفایان آنها را شکست دادند، به اندازه ای که آنها از برابر آنها عقب نشینی کردند.
۱۳ و چنین گذشت که جدجدونی فرمان داد که لشکریانش آنها را تا مرزهای بیابان دنبال کنند، و اینکه آنها هیچ کسی که در راه به دستشان می افتد را امان ندهند؛ و بدین گونه آنها آنان را، تا مرزهای بیابان، دنبال کردند و آنان را کشتند، حتّی تا آنجایی که آنها فرمان جدجدونی را برآورده کردند.
۱۴ و چنین گذشت که جدیانحی که با دلیری ایستاده بود و جنگیده بود، همین که او گریخت دنبال شد؛ و به سبب جنگیدنِ زیاد خسته بوده گرفتار شد و کشته شد. و بدین گونه بود پایان جدیانحیِ راهزن.
۱۵ و چنین گذشت که لشکریان نیفایان دوباره به جاهای امن شان بازگشتند. و چنین گذشت که این نوزدهمین سال گذشت، و راهزنان دوباره به نبرد نیامدند؛ در سال بیستم هم دوباره نیامدند.
۱۶ و در بیست و یکمین سال آنها به نبرد نیامدند، ولی آنها از همه سو بالا آمدند تا دورتا دور مردمِ نیفای را محاصره کنند؛ زیرا آنها گمان می کردند که اگر آنها مردم نیفای را از سرزمین هایشان جدا کنند و آنها را از هر سو محدود کنند، و اگر آنها را از همۀ امتیازات بیرونی شان جدا کنند، اینکه آنها می توانند آنان را وادارند تا برپایۀ آرزویشان آنان خودشان را تسلیم کنند.
۱۷ اینک آنها برای خودشان رهبر دیگری را تعیین کرده بودند، که نامش زمناریحا بود؛ بنابراین این زمناریحا بود که واداشت که این محاصره انجام شود.
۱۸ ولی بنگرید، این برای نیفایان برتری بود؛ زیرا برای راهزنان این امکان پذیر نبود تا برای مدّت چنان طولانی محاصره کنند که اثری بر نیفایان داشته باشد، به سبب آذوقۀ زیادی که آنها در انبارها ذخیره کرده بودند.
۱۹ و به سبب آذوقۀ کم میان راهزنان؛ زیرا بنگرید، آنها جز گوشت، گوشتی که آنها در بیابان بدست می آوردند، هیچ چیزی برای گذران زندگی نداشتند.
۲۰ و چنین گذشت که شکار وحشی در بیابان کمیاب شد به اندازه ای که راهزنان نزدیک بود از گرسنگی هلاک شوند.
۲۱ و نیفایان پیوسته شبانه روز پیش می رفتند و بر سر لشکریانشان فرود می آمدند، و آنها را هزار هزار و ده ها هزار می کشتند.
۲۲ و بدین گونه خواستۀ مردم زمناریحا، به سبب نابودی بزرگی که بر سر آنها شبانه روز آمده بود، این شد تا از طرحشان عقب نشینی کنند.
۲۳ و چنین گذشت که زمناریحا به مردمش فرمان داد که آنها خودشان از محاصره دست بردارند، و به سوی دورترین بخش های سرزمین شمالی پیش روند.
۲۴ و اینک، جدجدونی از طرح آنها آگاه شده، و ناتوانی آنها به سبب نیاز به غذا و کشتار بزرگی که در میان آنها شده بود را دانسته، بنابراین او لشکریانش را در هنگام شب بیرون فرستاد و راه عقب نشینی آنها را بست، و لشکریانش را در سر راه عقب نشینی آنها قرار داد.
۲۵ و این را آنها در هنگام شب انجام دادند، و در پیشرَویشان از راهزنان فراتر رفتند، چنان که فردایش، هنگامی که راهزنان پیشرَویشان را شروع کردند، آنها هم از روبرویشان و هم از پشتشان با لشکریان نیفایان روبرو شدند.
۲۶ و راهزنانی که در جنوب بودند نیز در جاهای عقب نشینی شان بریده شدند. و همۀ این چیزها با فرمان جدجدونی انجام شدند.
۲۷ و چندین هزار بودند که خودشان را به نیفایان به عنوان زندانی تسلیم کردند، و بقیۀ آنها کشته شدند.
۲۸ و رهبرشان، زمناریحا گرفته شد و بر بالای درختی دار زده شد، آری، حتّی بر بالای آن تا اینکه او مُرد. و هنگامی که آنها او را دار زدند تا اینکه او مُرد، آنها درخت را بر زمین انداختند و با صدای بلندی فریاد زدند، گفتند:
۲۹ باشد که سَروَر مردمش را در پرهیزکاری و در قداسَت دل حفظ کند، که آنها وادارند همۀ کسانی که به سبب قدرت و سازمان های مخفی به دنبال کشتن آنان هستند بر زمین فرو افتند، حتّی همان گونه که این مرد بر زمین فروافتاده است.
۳۰ و آنها شادمانی کرده و دوباره یکصدا فریاد برآوردند، گفتند: باشد که خدای ابراهیم و خدای اسحاق و خدای یعقوب، این مردم را تا زمانی که نام خدایشان را برای محافظت بخوانند در پرهیزکاری حفظ کند.
۳۱ و چنین گذشت که آنها همه باهم سرود خواندند، و خدایشان را برای چیز بزرگی که او برای آنها انجام داده بود، در حفظ کردن آنها از افتادن بدست دشمنانشان ستودند.
۳۲ آری، آنها فریاد برآوردند: هوشیعانا به خدای والا مرتبه. و آنها فریاد برآوردند: با برکت باد نام سَروَر خدای قادر مُطلق، خدای والا مرتبه.
۳۳ و به سبب نیکی بزرگ خدا در رهایی دادن آنها از دست دشمنانشان، دل هایشان، با جاری شدن اشک بسیار، از شادی پُر شد؛ و آنها دانستند که این به سبب توبۀ آنها و فروتنی آنها بود که آنها از نابودی ابدی رهایی یافته اند.

----------
/study/scriptures/bofm/3-ne/5
فصل ۵
نیفایان توبه می کنند و گناهانشان را تَرک می کنند — مورمون تاریخچۀ مردمش را می نویسد و سخن ابدی را به آنها اعلام می کند — اسرائیل از پراکندگی درازمدتش گرد آورده خواهد شد. نزدیک به ۲۲–۲۶ میلادی.
۱ و اینک بنگرید، در میان همۀ مردم نیفایان یک آدم زنده نبود که به سخنانی که همۀ پیامبران مقدّس گفته بودند کمترین شکی داشته باشد؛ زیرا آنها می دانستند که ناگزیر باید که آنها برآورده گردند.
۲ و آنها می دانستند که لازم می بود که مسیح بیاید، به سبب نشانه های بسیاری که داده شده بودند، برپایۀ سخنان پیامبران؛ و به سبب چیزهایی که پیش از این رخ داده بودند، آنها می دانستند که همۀ چیزها ناگزیر باید برپایۀ آنچه که گفته شده بود رخ دهند.
۳ بنابراین آنها همۀ گناهانشان، و کارهای پلیدشان، و روسپی گری هایشان را تَرک کردند، و با همۀ کوشایی خدا را شبانه روز خدمت کردند.
۴ و اینک چنین گذشت که هنگامی که آنها همۀ راهزنان را زندانی کردند، به اندازه ای که هیچ کسی که کشته نشده بود فرار نکرد، آنها زندانیانشان را به زندان انداختند و واداشتند سخن خدا بر آنها موعظه شود؛ و همۀ کسانی که از گناهانشان توبه می کردند و به پیمانی وارد می شدند که آنها دیگر آدم کشی نکنند آزاد می شدند.
۵ ولی همۀ کسانی که به پیمان وارد نشدند، و کسانی که هنوز هم به آن آدم کشی های مخفی در دل هایشان ادامه می دادند، آری، همۀ کسانی که دم از تهدید هایی علیه برادرانشان می زدند برپایۀ قانون محکوم و مجازات شدند.
۶ و بدین گونه آنها به همۀ آن نابکاری ها، و سازمان های مخفی و پلیدی که در آن نابکاری بسیاری بود، و آدم کشی های بسیاری که انجام داده بودند پایان دادند.
۷ و بدین گونه بیست و دوّمین سال، و بیست و سوّمین سال، و بیست وچهارمین و بیست و پنجمین نیز گذشت؛ و بدین گونه بیست و پنج سال گذشت.
۸ و چیزهای بسیاری روی داد که در چشمان برخی بزرگ و شگفت انگیز بود؛ با این وجود، آنها همه نمی توانند در این کتاب نوشته شوند؛ آری، این کتاب نمی تواند حتّی یک صدم آنچه که در میان این همه مردم در مدّت بیست و پنج سال روی داد را دربرگیرد.
۹ ولی بنگرید نگاشته هایی هستند که همۀ کارهای این مردم را دربردارند؛ و یک گزارش کوتاهتر ولی درست از سوی نیفای داده شده است.
۱۰ بنابراین من نگاشته ام را از این چیزها برپایۀ نگاشتۀ نیفای، که بر ورقه هایی که ورقه های نیفای خوانده می شوند نگاشته ام.
۱۱ و بنگرید، من نگاشته ها را بر ورقه هایی که من با دست های خودم ساخته ام می نگارم.
۱۲ و بنگرید، من مورمون خوانده می شوم، بنام سرزمینِ مورمون خوانده شده، سرزمینی که آلما در آن کلیسا را در میان مردم برپا کرد، آری، نخستین کلیسایی که در میان آنها پس از سرپیچی آنها برپا شد.
۱۳ بنگرید، من یک پیرو عیسی مسیح، پسر خدا هستم. من از سوی او خوانده شده ام تا سخنش را در میان مردمش اعلام کنم که آنها بتوانند زندگی ابدی داشته باشند.
۱۴ و این لازم بوده است که من، برپایۀ خواست خدا، نگاشته ای از این چیزهایی که روی داده اند بنگارم که نیایش های کسانی که از اینجا رفته اند، که افراد مقدّسی بودند برپایۀ ایمانشان برآورده گردد —
۱۵ آری، نگاشتۀ کوتاهی از آنچه از زمانی که لیحای اورشلیم را ترک کرد، حتّی تا زمان کنونی رُخ داده است.
۱۶ بنابراین من نگاشته ام را از سرگذشتی که از سوی کسانی که پیش از من بوده اند داده شده اند، تا آغاز روزگارم، می نگارم؛
۱۷ و سپس من از چیزهایی که با چشمان خودم دیده ام، نگاشته ای می نگارم.
۱۸ و من می دانم که نگاشته ای که می نگارم نگاشته ای درست و راست است؛ با این وجود چیزهای بسیاری هستند که، به سبب زبانمان ما قادر نیستیم بنویسیم.
۱۹ و اینک من به گفته ام، که از من است پایان می دهم، و به دادن گزارشی از چیزهایی که پیش از من بوده اند می پردازم.
۲۰ من مورمون هستم، و نواده ای اصیل از لیحای. من دلیل دارم تا خدایم و مُنجی ام عیسی مسیح را ستایش کنم، که او پدرانمان را از سرزمین اورشلیم بیرون آورد، (و هیچ کسی نمی دانست مگر خودش و کسانی را که او از سرزمین بیرون آورد) و اینکه او به من و مردمم چنان دانش زیادی بر رستگاری روان هایمان داده است.
۲۱ بدرستی او خاندان یعقوب را برکت داده است، و بر نوادگان یوسف مهربان بوده است.
۲۲ و به همان اندازه ای که فرزندان لیحای فرمان های او را نگه داشته اند، او به آنها برکت داده و آنها را برپایۀ سخنش کامروا کرده است.
۲۳ آری، و بدرستی او بازمانده ای از نوادگان یوسف را دوباره به دانش سَروَر خدایشان خواهد آورد.
۲۴ و به هستی سَروَر سوگند، او از چهار گوشۀ زمین همۀ بازماندگان نوادگان یوسف را که بر روی همۀ زمین پراکنده شده اند گرد خواهد آورد.
۲۵ و همان گونه که او با همۀ خاندان یعقوب پیمان بسته است، حتّی همانگونه پیمانی که او با خاندان یعقوب پیمان بسته است در زمان مناسب خودش، به بازآوری همۀ خاندان یعقوب به دانش از پیمانی که او با آنها بسته است برآورده خواهد شد.
۲۶ و آنگاه آنها بازخریدارشان که عیسی مسیح، پسر خدا است را خواهند شناخت؛ و سپس آنها از چهار گوشۀ زمین به سرزمین های خودشان، از جایی که آنها پراکنده شده اند بازآورده خواهند شد؛ آری، به هستی سَروَر سوگند که چنین خواهد شد. آمین.

----------
/study/scriptures/bofm/3-ne/6
فصل ۶
نیفایان کامروا می شوند — غرور، ثروت، و اختلاف طبقاتی ایجاد می شود — کلیسا با ناسازگاری ها دوپاره می شود — شیطان مردم را به شورشی آشکار هدایت می کند — پیامبران بسیاری توبه را فریاد می کنند و کشته می شوند — آدمکشانِ آنها توطئه می کنند تا حکومت را به دست گیرند. نزدیک به ۲۶–۳۰ میلادی.
۱ و اینک چنین گذشت که مردم نیفایان همه در سال بیست و ششم، هر کسی با خانواده اش، گلّه هایش و رمه هایش، اسب هایش و گاوهایش، و همۀ چیزها هر چه به آنها تعلّق داشت، به سرزمین های خودشان بازگشتند.
۲ و چنین گذشت که آنها همۀ آذوقه شان را نخورده بودند؛ بنابراین آنها با خودشان همۀ آنچه که از همۀ غلّه شان از هر گونه، و طلایشان و نقره شان، و همۀ چیزهای گرانبهایشان بکار نبرده بودند، بُردند، و آنها به سرزمین ها و متعلّقاتشان، هم در شمال و هم در جنوب، هم در سرزمین شمالی و هم در سرزمین جنوبی بازگشتند.
۳ و آنها به آن راهزنانی که به پیمانی با آنها وارد شده بودند تا آرامش سرزمین را نگه دارند، که خواستار بودند تا لامانیان باقی بمانند، برپایۀ تعدادشان زمین هایی دادند که آنها با زحمت کشیدن چیزی داشته باشند تا با آن گذران زندگی کنند؛ و بدین گونه آنها آرامش را در همۀ سرزمین برقرار کردند.
۴ و آنها دوباره شروع به کامروایی و بزرگ شدن نمودند؛ و بیست و ششمین و هفتمین سال ها گذشت، و نظم شدیدی در سرزمین بود؛ و آنها قوانین شان را برپایۀ برابری و دادگری تشکیل داده بودند.
۵ و اینک هیچ چیزی در همۀ سرزمین نبود تا مردم را از پیوسته کامروا شدن بازدارد، جز اینکه آنها به سرپیچی بیفتند.
۶ و اینک این جدجدونی بود، و داور لاخونئوس، و کسانی که برای رهبری تعیین شده بودند که این آرامش بزرگ را در آن سرزمین برقرار کرده بودند.
۷ و چنین گذشت که شهرهای بسیاری بودند که از نو ساخته شدند، و شهرهای کُهن بسیاری بودند که تعمیر شدند.
۸ و بزرگراه های بسیاری بودند که ساخته شدند، و راه های بسیاری ساخته شدند، که شهر به شهر، و از سرزمینی به سرزمینی، و از مکانی به مکانی کشیده می شدند.
۹ و بدین گونه گذشت بیست و هشتمین سال، و مردم آرامش پیوسته ای داشتند.
۱۰ ولی چنین گذشت در بیست و نهمین سال جَر و بحث هایی در میان مردم شروع شد؛ و برخی به سبب ثروت های بی اندازه زیادشان در غرق در غرور و خودستا شده بودند، آری، حتّی به آزار دادن های شدید؛
۱۱ زیرا بازرگانان بسیار و همچنین وکیلان بسیار، و افسران بسیاری در سرزمین بودند.
۱۲ و مردم برپایۀ ثروتشان و فُرصتشان برای یادگیری، شروع نمودند بر حسب طبقات متمایز شدن؛ آری، برخی به سبب تُهیدستیشان بی سواد بودند، و دیگران به سبب ثروتشان آموزش زیادی دریافت کردند.
۱۳ برخی غرق در غرور شده بودند، و دیگران بی اندازه فروتن بودند؛ برخی دشنام را با دشنام پاسخ می دادند، در حالیکه دیگران دشنام و آزار و همه گونه رنجی را دریافت می کردند، و برنمی گشتند و دوباره ناسزا نمی گفتند، بلکه در برابر خدا فروتن و توبه کار بودند.
۱۴ و بدین گونه نابرابری زیادی در همۀ سرزمین ایجاد شد، به اندازه ای که کلیسا شروع به از هم پاشیدن نمود؛ آری، به اندازه ای که در سال سی ام کلیسا در همۀ سرزمین از هم پاشید مگر در میان چند تن از لامانیانی که به ایمان راستین درآمده بودند؛ و آنها از آن جدا نمی شدند، زیرا آنها استوار و پایدار و پابرجا بوده، با همۀ کوشایی می خواستند فرمان های سَروَر را نگه دارند.
۱۵ اینک دلیل این نابکاری مردم این بود — شیطان قدرت زیادی داشت، مردم را در انجام همه گونه نابکاری برانگیخته، آنها را وسوسه کرده بود تا به دنبال قدرت و اختیار داشتن، و ثروت و چیزهای بیهودۀ جهان باشند و آنها را به خودبزرگ بینی مغرور کرده بود.
۱۶ و بدین گونه شیطان دل های مردم را به انجام همه گونه نابکاری گمراه کرد؛ بنابراین آنها تنها برای چند سالی از آرامش لذّت بردند.
۱۷ و بدین گونه، در آغاز سال سی ام — مردم برای مدّت درازی رها شده بودند تا با وسوسه های اهریمن به هر جایی که او خواستار بود آنها را ببَرد، و هر گونه نابکاری که او خواستار بود آنها انجام دهند — و بدین گونه در آغاز این سال سی ام، آنها در وضعّیت نابکاری وحشتناکی بودند.
۱۸ اینک آنها از روی نادانی گناه نمی کردند، زیرا آنها از خواست خدا دربارۀ آنها آگاه بودند، زیرا این به آنها آموزش داده شده بود؛ بنابراین آنها عمداً علیه خدا شورش می کردند.
۱۹ و اینک این در روزگار لاخونئوس، پسر لاخونئوس بود، زیرا لاخونئوس کُرسی پدرش را پُر کرد و در آن سال بر مردم حکومت کرد.
۲۰ و مردانی شروع به الهام گرفتن از بهشت نمودند و پیش فرستاده شدند، در میان مردم در همۀ سرزمین ایستاده، موعظه کرده و دلیرانه از گناهان و نابکاری های مردم گواهی می دادند، و نزد آنها دربارۀ بازخرید شدنی که سَروَر برای مردمش فراهم خواهد کرد گواهی می دادند، یا به بیان دیگر، رستاخیز مسیح؛ و آنها دلیرانه از مرگ و زجرهای او گواهی دادند.
۲۱ اینک بسیاری از مردم بودند که به سبب کسانی که از این چیزها گواهی می دادند بی اندازه خشمگین شدند؛ و کسانی که خشمگین شدند بیشترشان داوران اعظم بودند و آنهایی که کشیشان اعظم و وکیلان بودند؛ آری، همۀ کسانی که وکیل بودند بر کسانی که از این چیزها گواهی می دادند خشمگین بودند.
۲۲ اینک نه هیچ وکیلی بود نه هیچ داور نه هیچ کشیش اعظمی که بتواند قدرت داشته باشد هیچ کسی را به مرگ محکوم کند مگر محکومیّت آنها بدست فرماندار آن سرزمین امضا می شد.
۲۳ اینک بسیاری از کسانی بودند که از چیزهای در ارتباط با مسیح گواهی می دادند که دلیرانه گواهی می دادند، که گرفته شدند و مخفی از سوی داوران کشته شدند، که خبر مرگ آنها به فرماندار آن سرزمین تا پس از مرگشان نمی رسید.
۲۴ اینک بنگرید، این برخلاف قوانین آن سرزمین بود که کسی کشته شود مگر اینکه آنها از فرماندار آن سرزمین قدرت می داشتند —
۲۵ بنابراین شکایتی به سرزمین زراحملا رسید، به فرماندار آن سرزمین، علیه این داورانی که پیامبران سَروَر را برخلاف قانون محکوم به مرگ کرده بودند.
۲۶ اینک چنین گذشت که آنها گرفته شدند و به نزد آن داور آورده شدند، تا از بِزِه کاری که آنها انجام داده بودند، برپایۀ قانونی که از سوی مردم داده شده بود، داوری شوند.
۲۷ اینک چنین گذشت که آن داوران دوستان و خویشاوندان بسیاری داشتند؛ و بقیه، آری، حتّی کمابیش همۀ وکیلان و کشیشان اعظم، گرد هم آمدند، و با خویشاوندان آن داورانی که بنا بود برپایۀ قانون دادرسی شوند متّحد شدند.
۲۸ و آنها با یکدیگر به پیمانی وارد شدند، آری، یعنی به پیمانی که از سوی پیشینیان داده شده بود، پیمانی که از سوی اهریمن داده شده بود و اجرا شده بود، تا علیه همۀ پرهیزکاری ها هم پیمان شوند.
۲۹ بنابراین آنها علیه مردم سَروَر متحّد شدند، و به پیمانی وارد شدند تا آنها را نابود کنند، و کسانی که مُجرم به آدم کشی بودند را که بنا بود برپایۀ قانون اجرا شود از چنگ دادگری رهایی دهند.
۳۰ و آنها با قانون و حقوق کشورشان به مخالفت برخاستند؛ و آنها با یکدیگر پیمان بستند تا فرماندار را نابود کنند، و یک پادشاه بر سرزمین قرار دهند که سرزمین دیگر آزاد نباشد بلکه مطیع پادشاهان شوند.

----------
/study/scriptures/bofm/3-ne/7
فصل ۷
داور اعظم کشته می شود، حکومت نابود می شود، و مردم به طایفه هایی تقسیم می شوند — یعقوب، یک ضد مسیح، پادشاه یک سازمان مخفی می شود — نیفای توبه و ایمان به مسیح را موعظه می کند — فرشتگان به او روزانه تعلیم می دهند، و او برادرش را از مرگ برمی خیزاند — بسیاری توبه می کنند و تعمید می یابند. نزدیک به ۳۰–۳۳ میلادی.
۱ اینک بنگرید، من به شما نشان خواهم داد که آنها پادشاهی بر سرزمین قرار ندادند؛ بلکه در همین سال، آری، سال سی ام، آنها کرسی داوری را نابود کردند، آری، داور اعظم سرزمین را کشتند.
۲ و مردم علیه یکدیگر تقسیم شدند؛ و آنها هر کسی برپایۀ خانواده اش و خویشاوندانش و دوستانش از یکدیگر جدا و طایفه هایی شدند؛ و بدین گونه آنها حکومت آن سرزمین را نابود کردند.
۳ و هر طایفه یک فرمانده یا یک رهبر برای خودشان تعیین کرد؛ و بدین گونه آنها طایفه ها و رهبران طایفه ها شدند.
۴ اینک بنگرید، در میان آنها هیچ کسی نبود مگر اینکه او خانوادۀ زیاد و خویشاوندان و دوستان بسیار داشت؛ بنابراین طایفه های آنها بی اندازه بزرگ شدند.
۵ اینک همۀ این انجام شد، و هنوز جنگی در میان آنها نبود؛ و همۀ این نابکاری بر مردم آمده بود برای اینکه آنها خودشان را به قدرت شیطان تسلیم کردند.
۶ و آیین نامه های حکومت، به سبب سازمان مخفیِ دوستان و خویشاوندان کسانی که پیامبران را کشتند، نابود شدند.
۷ و آنها سبب یک درگیری بزرگی در آن سرزمین شدند، به اندازه ای که بخش پرهیزکارتر مردم کمابیش همه نابکار شده بودند؛ آری، درمیان آنها تنها چند مرد پرهیزکار بود.
۸ و بدین گونه شش سال نگذشته بود از زمانی که بیشتر مردم از پرهیزکاریشان برگشته بودند، مانند سگی نسبت به استفراغش، یا مانند خوکی به غلتیدن در منجلابش.
۹ اینک این سازمان مخفی، که چنین نابکاری بزرگی را بر مردم آورده بود، گرد هم آمدند، و مردی را که آنها یعقوب می خواندند رئیس خود کردند.
۱۰ و آنها او را پادشاه خود خواندند؛ بنابراین او پادشاه بر این جمعیّت نابکار شد؛ و او یکی از مقامات بالایی بود که علیه پیامبرانی که از عیسی گواهی می دادند رأی داده بود.
۱۱ و چنین گذشت که آنها در تعداد به نیرومندی طایفه های آن مردمی نبودند که با هم متّحد شده بودند جز اینکه رهبرانشان قوانین آنها را برپا می کردند، هر کسی برپایۀ طایفه اش؛ با این وجود آنها دشمن بودند؛ با وجودی که آنها مردم پرهیزکاری نبودند، هنوز هم آنها در بیزاری از کسانی که به پیمانی وارد شده بودند تا حکومت را نابود کنند متّحد بودند.
۱۲ بنابراین، یعقوب با دیدن اینکه تعداد دشمنانشان از آنها بیشتر بود، او پادشاه جمعیّت بوده، بنابراین او به مردمش فرمان داد که آنها به شمالی ترین بخش آن سرزمین بگریزند، و آنجا برای خودشان یک پادشاهی برپا کنند، تا زمانی که ناسازگاران به آنها بپیوندند، (زیرا او چاپلوسی آنها را می کرد که ناسازگاران بسیاری بوجود آیند) و آنها به اندازۀ کافی نیرومند شوند تا با طایفه های مردم درگیر شوند؛ و آنها چنین کردند.
۱۳ و چنان سریع بود پیشروی آنها که نتوانستند باز داشته شوند تا اینکه آنها از دسترس مردم دور شده بودند. و بدین گونه سال سی ام پایان یافت؛ و بدین گونه بود امور مردم نیفای.
۱۴ و چنین گذشت در سی و یکمین سال که آنها به طایفه هایی تقسیم شدند، هر کسی برپایۀ خانواده اش، خویشاوندانش و دوستانش؛ با این وجود آنها به پیمانی وارد شده بودند که آنها به جنگ علیه یکدیگر نروند؛ ولی در قوانین شان، و شیوۀ حکومت شان، متّحد نبودند، زیرا آنها برپایۀ نظرات کسانی که فرماندهان و رهبرانشان بودند وضع شده بودند. ولی آنها قوانین خیلی دقیقی وضع کردند که یک طایفه نمی بایستی علیه دیگری تخلّف کند، به اندازه ای که آنها در آن سرزمین تا اندازه ای آرامش داشتند؛ با این وجود، دل هایشان از سَروَر خدایشان برگشته بود، و آنها پیامبران را سنگسار کردند و آنها را از میان خودشان بیرون انداختند.
۱۵ و چنین گذشت که نیفای — از سوی فرشتگان و ندای سَروَر دیدار شده، بنابراین فرشتگان را دیده، و با چشم شاهد بوده، و قدرت به او داده شده که او از خدمت مسیح آگاهی یابد، و نیز بازگشت سریع آنها از پرهیزکاری به نابکاری شان و کارهای پلیدشان را با چشم شاهد بوده؛
۱۶ بنابراین، برای سخت دلی هایشان و کوری ذهن هایشان اندوهگین بوده — در همان سال به میان آنها پیش رفت، و دلیرانه، شروع به گواهی دربارۀ توبه و آمرزش از گناهان از راه ایمان به سَروَر عیسی مسیح نمود.
۱۷ و او به آنها چیزهای بسیاری را تعلیم داد؛ و همۀ آنها نمی توانند نوشته شوند، و بخشی از آنها کافی نخواهد بود، بنابراین آنها در این کتاب نوشته نشده اند. و نیفای با قدرت و با داشتن اختیار زیاد تعلیم داد.
۱۸ و چنین گذشت که آنها بر او خشمگین شدند، حتّی برای اینکه او قدرت بیشتری از آنها داشت، زیرا این امکان پذیر نبود که آنها سخنانش را باور نکنند، زیرا ایمانش به سَروَر عیسی مسیح چنان زیاد بود که فرشتگان روزانه به او تعلیم می دادند.
۱۹ و بنام عیسی او اهریمنان و روح های ناپاک را بیرون می انداخت؛ و حتّی برادرش را پس از اینکه او از سوی مردم سنگسار شده و زجر مرگ را دیده بود، او از مرگ برخیزاند.
۲۰ و مردم آن را دیدند و از آن گواهی دادند، و به سبب قدرتش بر او خشمگین شدند؛ و او همچنین معجزه های بسیار دیگری، در برابر دید مردم، بنام عیسی انجام داد.
۲۱ و چنین گذشت که سی و یکمین سال گذشت، و تنها چندتایی بودند که به سَروَر گرویدند؛ ولی همۀ کسانی که گرویدند براستی به مردم نشان دادند که آنها از سوی قدرت و روح خدا که در عیسی مسیح بود، در کسی که آنها به او ایمان داشتند دیدار شده اند.
۲۲ و همۀ کسانی که اهریمنان از آنها بیرون انداخته شده بودند، و از بیماری ها و ناتوانی هایشان شفا یافته بودند، براستی بر مردم پدیدار کردند که آنها از روح خدا تأثیر گرفته و شفا یافته بودند؛ و آنها نشانه هایی را نیز نشان دادند و معجزاتی را در میان مردم انجام دادند.
۲۳ بدین گونه سی و دوّمین سال نیز گذشت. و نیفای در آغاز سی و سوّمین سال بر مردم فریاد برآورد؛ و او بر آنها توبه و آمرزش از گناهان را موعظه کرد.
۲۴ اینک من می خواهم شما همچنین به یاد آورید که هیچ کسی نبود که به توبه آورده شد که با آب تعمید نیافت.
۲۵ بنابراین، از سوی نیفای، مردانی به این خدمت مقرّر شدند که همۀ چنین کسانی که به نزد آنها می آمدند را با آب تعمید دهند، و این به عنوان یک شاهد و گواهی در برابر خدا و بر مردم بود، که آنها توبه کرده و از گناهانشان آمرزش دریافت کرده بودند.
۲۶ و بسیاری در آغاز این سال بودند که به توبه تعمید یافتند؛ و بدین گونه بخش بیشتر سال گذشت.

----------
/study/scriptures/bofm/3-ne/8
فصل ۸
تُندبادها، زمین لرزه ها، آتش ها، گردبادها، و دگرگونی های طبیعت از به صلیب کشیده شدن مسیح گواهی می دهند — مردم بسیاری نابود می شوند — تاریکی برای سه روز سرزمین را می پوشاند — کسانی که باقی می مانند به سبب سرنوشت شان گریه و زاری می کنند. نزدیک به ۳۳–۳۴ میلادی.
۱ و اینک چنین گذشت که برپایۀ نگاشتۀ ما، و ما می دانیم که نگاشتۀ ما راست است، زیرا بنگرید، این مردی که نگاشته را نگارش کرد دادگر بود — زیرا او براستی معجزه های بسیاری را بنام عیسی انجام داد؛ و هیچ کسی نبود که بتواند بنام عیسی معجزه کند مگر اینکه او از هر ذرّۀ نابکاریش پاک شده باشد —
۲ و اینک چنین گذشت، اگر هیچ اشتباهی از سوی این مرد در محاسبۀ زمان ما نشده باشد، سی و سوّمین سال گذشته بود؛
۳ و مردم با آرزومندی زیادی شروع نمودند به انتظار کشیدن نشانه ای که از سوی سموئیل پیامبر لامانی داده شده بود، آری، منتظر زمانی بودند که برای سه روز تاریکی بر روی سرزمین شود.
۴ و با وجودی که نشانه های بسیاری داده شده بود، شک آوردن ها و جَر و بحث های فراوانی در میان مردم شروع شد.
۵ و چنین گذشت در سی و چهارمین سال، در ماه نخست، در چهارمین روز ماه طوفانی بزرگ برخاست که مانند آن هرگز در همۀ سرزمین دیده نشده بود.
۶ و تُندباد بزرگ و هراس انگیزی نیز آمد؛ و تُندر هراس انگیزی آمد، به اندازه ای که آن تمامی زمین را تکان داد گویی نزدیک به دو پاره شدن بود.
۷ و آذرخش های بی اندازه روشنی آمدند، که مانند آنها در همۀ سرزمین دیده نشده بود.
۸ و شهر زراحملا آتش گرفت.
۹ و شهر مورونی به اعماق دریا فرو رفت و ساکنان آن غرق شدند.
۱۰ و زمین بر شهر مورونیحا بالا بُرده شد که در جای آن شهر، کوهی بزرگ بوجود آمد.
۱۱ و نابودی بزرگ و هراس انگیزی در سرزمین جنوبی آمد.
۱۲ ولی بنگرید، نابودی بزرگتر و هراس انگیز تری در سرزمین شمالی آمد؛ زیرا بنگرید، تمامی روی آن سرزمین به سبب تُندبادها و گردبادها و تُندرها و آذرخش ها و لرزش های بی اندازه بزرگ، تمامی زمین دگرگون شد؛
۱۳ و بزرگراه ها از هم پاشیده شدند، و راه های هموار از میان رفته بودند، و بسیاری از جاهای هموار ناهموار شدند.
۱۴ و بسیاری از شهرهای بزرگ نامدار زیر آب رفتند و بسیاری سوختند، و بسیاری به لرزه افتادند تا اینکه ساختمان های آنها بر زمین افتادند و ساکنان آنها کشته شدند، و آن جاها متروکه ماندند.
۱۵ و برخی شهرها بودند که باقیماندند؛ ولی آسیب آنها بسیار زیاد بود، و بسیاری در آنها بودند که کشته شدند.
۱۶ و برخی بودند که با گردباد بُرده شدند؛ و به کجا آنها رفتند هیچ کسی نمی داند، جز اینکه آنان می دانند که آنها بُرده شدند.
۱۷ و بدین گونه روی تمامی زمین، به سبب تُندبادها و تُندرها و آذرخش ها و لرزش های زمین دگرگون شد.
۱۸ و بنگرید، صخره ها شکافته دوپاره شدند؛ آنها بر روی تمامی زمین از هم پاشیدند، به اندازه ای که آنها در تکّه های شکسته، و به شکل شکاف ها و تَرَک ها بر روی همۀ آن سرزمین یافت می شدند.
۱۹ و چنین گذشت که هنگامی که تُندرها و آذرخش ها و طوفان و تُندباد، و لرزه های زمین بازایستاد — زیرا بنگرید، آنها برای مدّت نزدیک به سه ساعت ادامه داشتند؛ و از سوی برخی گفته شده است که زمان آن بیشتر بود؛ با این وجود، همۀ این چیزهای بزرگ و هراس انگیز در مدّتی نزدیک به سه ساعت انجام شد — و آنگاه بنگرید، بر روی آن سرزمین تاریکی شد.
۲۰ و چنین گذشت که تاریکی سنگینی بر روی همۀ سرزمین ایجاد شد، به اندازه ای که ساکنان آن که فرو نیافتاده بودند می توانستند بخار تاریکی را حس کنند؛
۲۱ و به سبب تاریکی، نه هیچ نوری می توانست باشد، نه شمعی، نه مشعلی؛ نه آتشی با چوب خوب و بی اندازه خُشک می توانست برافروخته شود، چنان که به هیچ وجه هیچ نوری نمی توانست باشد؛
۲۲ و نه هیچ نوری دیده می شد، نه آتشی، نه اندک نوری، نه خورشید، نه ماه، نه ستارگان، زیرا چنان زیاد بود آن مه تاریکی که بر روی آن سرزمین بود.
۲۳ و چنین گذشت که آن برای مدّت سه روز ادامه یافت و هیچ نوری دیده نمی شد؛ و سوگواری و شیوَن و گریۀ زیادی پیوسته در میان مردم بود؛ آری، به سبب تاریکی و نابودی بزرگی که بر سر آنها آمده بود، شدید بود ناله های مردم.
۲۴ و درجایی شنیده شد آنها زاری می کردند، می گفتند: ای کاش ما پیش از این روز بزرگ و هراس انگیز توبه کرده بودیم، و آنگاه برادران ما امان داده می شدند و آنها در آن شهر عظیم زراحملا نمی سوختند.
۲۵ و در جایی دیگر شنیده شد آنها زاری و سوگواری می کردند، می گفتند: ای کاش ما پیش از این روز بزرگ و هراس انگیز توبه کرده بودیم، و پیامبران را سنگسار نکرده بودیم و نکشته بودیم، و آنها را بیرون نیانداخته بودیم؛ آنگاه مادرانمان و دختران خوبرویمان، و بچه هایمان امان داده می شدند، و در آن شهر عظیم مورونیحا دفن نمی شدند. و بدین گونه شیون های مردم بزرگ و هراس انگیز بود.

----------
/study/scriptures/bofm/3-ne/9
فصل ۹
در تاریکی، ندای مسیح نابودی مردم و شهرهای بسیاری را برای نابکاریشان اعلام می کند — او همچنین خدایی بودن خود را اعلام می کند، اعلام می کند که قانون موسی برآورده شده است، و آدمیان را دعوت به آمدن به سوی او و نجات یافتن می کند. نزدیک به ۳۴ میلادی.
۱ و چنین گذشت که ندایی در میان ساکنان زمین، بر روی همۀ این سرزمین شنیده شد، فریاد برآورده:
۲ وای، وای، وای بر این مردم؛ وای بر ساکنان تمامی زمین بجز آنهایی که توبه می کنند؛ زیرا اهریمن می خندد، و فرشتگانش به سبب کشته شدن پسران و دختران خوبروی مردمم شادمانی می کنند؛ و این به سبب نابکاری و کارهای پلید شان است که آنها فروافتاده اند!
۳ بنگرید، آن شهر عظیم زراحملا و ساکنان آن را من با آتش سوزانده ام.
۴ و بنگرید، آن شهر عظیم مورونی را من واداشته ام تا در اعماق دریا فرو بُرده شود و ساکنان آن غرق شوند.
۵ و بنگرید، آن شهر عظیم مورونیحا و ساکنان آن را من با زمین پوشانده ام تا نابکاری هایشان، و کارهای پلیدشان را از برابر رخسارم پنهان کنم، که خون پیامبران و مقدّسین علیه آنها دیگر نزد من نیاید.
۶ و بنگرید، شهر جلجال را من واداشتم تا فرو رود، و ساکنان آن در اعماق زمین دفن شوند.
۷ آری، و شهر اُنیحا و ساکنان آن، و شهر موکام و ساکنان آن، و شهر اورشلیم و ساکنان آن؛ و آب ها را واداشته ام تا به جای آنها بالا بیایند، تا نابکاری و کارهای پلیدشان را از برابر رخسارم پنهان سازم، که خون پیامبران و مقدّسین علیه آنها دیگر به نزد من نیاید.
۸ و بنگرید، شهر جدیاندی و شهر جدیومنا، و شهر یعقوب و شهر جیمجمنو، همۀ اینها را واداشتم تا فرو روند، و تپّه ها و وادی هایی بجای آنها درست شوند؛ و ساکنان آنها را من در اعماق زمین دفن کرده ام، تا نابکاری و کارهای پلیدشان را از برابر رخسارم پنهان کنم، که خون پیامبران و مقدّسین علیه آنها دیگر به نزد من نیاید.
۹ و بنگرید، آن شهر عظیم یعقوبوگات، که مردم یعقوبِ پادشاه در آن ساکن بودند، من واداشته ام تا به سبب گناهانشان و نابکاریشان، که به سبب آدمکشی ها و سازمان های مخفیشان فراتر از نابکاری تمامی زمین بود، با آتش سوزانده شوند؛ زیرا این آنها بودند که آرامش مردمم را و حکومت آن سرزمین را نابود کردند؛ بنابراین من واداشتم تا آنها سوزانده شوند، که آنها از برابر رخسارم نابود شوند، که خون پیامبران و مقدّسین علیه آنها دیگر نزد من نیاید.
۱۰ و بنگرید، شهر لامان و شهر جاش، و شهر جاد و شهر کیشکومان و ساکنان آنها را من واداشته ام تا با آتش سوزانده شوند، به سبب نابکاری شان در بیرون انداختن پیامبران، و سنگسار کردن آنهایی که من فرستادم تا دربارۀ نابکاریشان و کارهای پلیدشان بر آنها اعلام کنند.
۱۱ و چون آنها همۀ آنان را بیرون انداختند، که هیچ پرهیزکاری در میان آنها نبود، من آتشی را پایین فرستادم و آنها را نابود کردم که نابکاری و کارهای پلیدشان از برابر رخسار من پنهان شوند، که خون پیامبران و مقدّسینی که من به میان آنها فرستادم از زمین علیه آنها بر من فریاد برنیاورد.
۱۲ و نابودی های بزرگ بسیاری را من واداشته ام تا به سبب نابکاری و کارهای پلیدشان، بر این سرزمین و بر این مردم آید.
۱۳ ای همۀ شماهایی که امان داده شده اید برای اینکه شما پرهیزکارتر از آنها بودید، آیا اینک شما به سوی من بازنمی گردید و از گناهانتان توبه نمی کنید، و نمی گروید که من شما را شفا دهم؟
۱۴ آری، همانا من به شما می گویم، اگر شما به سوی من آیید شما زندگی جاویدان خواهید داشت. بنگرید، بازوی رحمت من به سوی شما دراز شده است، و هر کسی که بیاید، او را من خواهم پذیرفت؛ و برکت یافته هستند کسانی که به سوی من آیند.
۱۵ بنگرید، من عیسی مسیح پسر خدا هستم. من آسمان ها و زمین، و همۀ چیزهایی که در آنها هستند را آفریدم. من از آغاز با پدر بودم. من در پدر هستم، و پدر در من است؛ و در من پدر نامش را شُکوه داده است.
۱۶ من به سوی نزدیکانم آمدم و نزدیکانم مرا نپذیرفتند. و نوشته های مقدّس دربارۀ آمدن من تحقّق یافته اند.
۱۷ و همۀ کسانی که مرا پذیرفته اند، به آنها عطا کرده ام تا فرزندان خدا شوند؛ و این را من به همۀ کسانی که بنام من ایمان آورند عطا خواهم کرد، زیرا بنگرید، از طریق من بازخرید شدن می آید، و در من قانون موسی برآورده می شود.
۱۸ من نور و زندگی این جهانم. من الف و ی، آغاز و پایان هستم.
۱۹ و شما دیگر برای من خون ریختن را پیشکش نکنید؛ آری، قربانی هایتان و پیشکشی های سوخته تان پایان خواهد یافت، زیرا من هیچکدام از قربانی های شما و پیشکشی های سوختۀ شما را نخواهم پذیرفت.
۲۰ و به من دلی شکسته و روانی پشیمان را برای قربانی پیشکش کنید. و هر کسی با دلی شکسته و روحی پشیمان به سوی من آید، او را من با آتش و با روح القُدس تعمید خواهم داد، حتّی همان گونه که لامانیان، به سبب ایمانشان در من در زمان گرویدن شان، با آتش و با روح القُدس تعمید یافتند، و آنها این را نمی دانستند.
۲۱ بنگرید، من به جهان آمده ام تا بازخرید کردن را بر جهان آورم، تا جهان را از گناه نجات دهم.
۲۲ بنابراین، هر کسی توبه کند و مانند بچه ای کوچک به سوی من آید، او را من خواهم پذیرفت، زیرا ملکوتِ خدا برای چنین کسانی است. بنگرید، برای چنین کسانی من جانم را داده ام، و آن را دوباره گرفته ام؛ بنابراین ای شما کرانه های زمین، توبه کنید و به سوی من آیید و نجات یابید.

----------
/study/scriptures/bofm/3-ne/10
فصل ۱۰
برای ساعت های زیادی در آن سرزمین سکوت می شود — ندای مسیح وعده می دهد تا مردمش را همچون مرغی که جوجه هایش را گرد می آورَد گرد آورَد — بخش پرهیزکارتر مردم حفظ شده اند. نزدیک به ۳۴–۳۵ میلادی.
۱ و اینک بنگرید، چنین گذشت که همۀ مردم آن سرزمین این گفته ها را شنیدند و از آن گواهی دادند. و پس از این گفته ها برای مدّت چندین ساعت در سرزمین سکوت شد؛
۲ زیرا چنان بزرگ بود شگفت زدگی مردم که آنها از عزاداری و شیوَن برای از دست دادن خویشاوندانشان که کشته شده بودند بازایستادند؛ بنابراین در همۀ سرزمین برای مدّت چندین ساعت سکوت شد.
۳ و چنین گذشت که ندایی دوباره بر مردم آمد، و همۀ مردم شنیدند و از آن گواهی دادند، گفتا:
۴ ای شما مردم این شهرهای بزرگی که فروافتاده اند، که از نوادگان یعقوب هستید، آری، که از خاندان اسرائیل هستید، چند بار من شما را همچون مرغی که جوجه هایش را زیر بال هایش گرد می آورد گرد آورده ام و شما را غذا داده ام.
۵ و دوباره، چند بار من شما را همچون مرغی که جوجه هایش را زیر بال هایش گرد می آورد گرد آورده ام، آری، ای شما مردم خاندان اسرائیل، که فروافتاده اید؛ آری، ای مردم خاندان اسرائیل، شمایی که در اورشلیم ساکن هستید، همان گونه که شمایی که فروافتاده اید؛ آری، چند بار من خواستم شما را همچون مرغی که جوجه هایش را گرد می آورد گرد آورم و شما نخواستید.
۶ ای شما خاندان اسرائیل که من امان داده ام، چند بار من شما را همچون مرغی که جوجه هایش را زیر بال هایش گرد می آورد گرد خواهم آورد، اگر شما توبه کنید و با نیّتِ کاملِ دل به سوی من بازگردید.
۷ ولی اگر نکنید، ای خاندان اسرائیل، جاهای سکونت شما تا زمان برآورده شدن پیمان پدرانتان متروکه خواهد شد.
۸ و اینک چنین گذشت که پس از اینکه مردم این سخنان را شنیدند، بنگرید، آنها دوباره به سبب از دست دادن خویشاوندان و دوستانشان شروع به گریه و شیوَن کردند.
۹ و چنین گذشت که سه روز بدین گونه گذشت. و این در بامداد بود، و تاریکی از روی آن سرزمین پراکنده شد، و زمین از تکان خوردن بازایستاد و صخره ها از شکافته شدن بازایستادند، و ناله های هراسناک بازایستادند و همۀ سر و صداهای پُرآشوب پایان یافت.
۱۰ و زمین دوباره به هم چسبید، چنان که ایستاد؛ و سوگواری، و گریه و زاری مردمی که امان داده شده بودند بازایستاد؛ و سوگواری شان به شادی و عزاداری شان به ستایش و سپاسگزاری به سَروَر عیسی مسیح، بازخریدارشان، تبدیل شد.
۱۱ و تا اینجا نوشته های مقدّسی که از سوی پیامبران گفته شده بود برآورده شد.
۱۲ و این بخش پرهیزکارترِ مردم بود که نجات یافتند، و این آنها بودند که پیامبران را پذیرفتند وآنها را سنگسار نکردند؛ و این آنها بودند که خون مقدّسین را نریخته بودند، که امان داده شدند —
۱۳ و آنها امان داده شدند و در زمین فرو نرفتند و دفن نشدند؛ و آنها در اعماق دریا غرق نشدند؛ و آنها نه با آتش سوزانده شدند، نه فرو افتادند و نه خُرد شدند تا بمیرند؛ و آنها نه در گردباد بُرده شدند؛ نه بخار دود و نه تاریکی بر آنها چیره شد.
۱۴ و اینک، هر کسی که می خواند، بگذارید او بفهمد؛ او که نوشته های مقدّس را دارد، بگذارید او آنها را بررسی کند، ببیند و بنگرد اگر همۀ این مرگ ها و نابودی های با آتش و با دود، و با تُندبادها، و با باز شدن زمین تا آنها را دریافت کند، و همۀ این چیزها در برآورده شدن نبوّت های بسیاری از پیامبران مقدّس نیستند.
۱۵ بنگرید، من به شما می گویم، آری، بسیاری از این چیزها در زمان آمدن مسیح گواهی داده اند، و کشته شدند برای اینکه آنها از این چیزها گواهی دادند.
۱۶ آری، زنوس پیامبر از این چیزها گواهی داد، و زنوک نیز دربارۀ این چیزها سخن گفت، برای اینکه آنها به ویژه دربارۀ ما، که بازماندۀ نوادگانشان هستیم، گواهی دادند.
۱۷ بنگرید، پدرمان یعقوب نیز دربارۀ بازماندۀ نوادگان یوسف گواهی داد. و بنگرید، آیا ما بازماندۀ نوادگان یوسف نیستیم؟ و این چیزهایی که از ما گواهی می دهند، آیا آنها بر ورقه های بِرِنجی که پدرمان لیحای از اورشلیم بیرون آورد نوشته نشده اند؟
۱۸ و چنین گذشت که در پایان سی و چهارمین سال، بنگرید، من به شما نشان خواهم داد که مردم نیفای که امان داده شدند، و نیز همۀ کسانی که لامانیان خوانده می شدند که امان داده شده بودند، لطف زیادی بر آنها نشان داده شد، و برکات زیادی بر سرشان فرو ریخت، به اندازه ای که کمی پس از صعودِ مسیح به آسمان براستی خودش را بر آنها پدیدار کرد —
۱۹ بدنش را به آنها نشان داده، و به آنها تعلیم داد؛ و سرگذشتی از خدمت او پس از این داده خواهد شد. بنابراین اکنون من به گفته هایم پایان می دهم.

----------
/study/scriptures/bofm/3-ne/11
عیسی مسیح خودش را به مردم نیفای، در حالیکه جمعیّتی در سرزمین خُرّمساران گرد هم آمده بودند پدیدار کرد، و به آنها تعلیم داد؛ و به این شیوه او خودش را به آنها نشان داد.
دربرگیرندۀ فصل های ۱۱ تا ۲۶.
فصل ۱۱
پدر از پسر محبوبش گواهی می دهد — مسیح پدیدار می شود و کفّاره اش را اعلام می کند — مردم جای زخم های در دست ها و پاها و پهلویش را لمس می کنند — آنها فریاد می زنند هوشیعانا — او چگونگی و شیوۀ تعمید را آموزش می دهد — روحِ درگیری از سوی اهریمن است — اصول مسیح این است که آدمیان ایمان آورند و تعمید یابند و روح القدُس را دریافت کنند. نزدیک به ۳۴ میلادی.
۱ و اینک چنین گذشت که جمعیّت بزرگی از مردم نیفای، دورتا دور معبدی که در سرزمین خُرّمساران بود گرد هم آمدند؛ و آنها همه با هم حیرت زده و شگفت زده بودند، و دگرگونیِ بزرگ و حیرت انگیزی که پدید آمده بود را به همدیگر نشان می دادند.
۲ و آنها با هم دربارۀ این عیسی مسیح نیز، از کسی که نشانه ای دربارۀ مرگش داده شده بود گفتگو می کردند.
۳ و چنین گذشت که در حالیکه آنها بدین گونه با همدیگر گفتگو می کردند، ندایی شنیدند گویی آن از آسمان می آمد؛ و آنها چشمانشان را به دور و بر انداختند، زیرا آنها ندایی که شنیدند را نفهمیدند؛ و آن نه یک ندای خشن بود، نه یک ندای بلند؛ با این وجود، و با وجودی که آن ندایی نرم بوده در آنها چنان نفوذ کرد که آن را در درون شنیدند، به اندازه ای که هیچ بخش از پیکرشان نبود که از آن نلرزیده باشد؛ آری، آن به درون روانشان نفوذ کرد و سبب شد دل هایشان شعله ور شود.
۴ و چنین گذشت که آنها دوباره ندا را شنیدند و آنها آن را نفهمیدند.
۵ و دوباره برای سوّمین بار آنها ندا را شنیدند و گوش هایشان را باز کردند تا آن را بشنوند؛ چشمانشان بسوی آن صدا بود؛ و آنها با استواری بسوی آسمان، به جایی که صدا می آمد نگاه کردند.
۶ و بنگرید، سوّمین بار آنها ندایی که شنیدند را فهمیدند؛ و آن به آنها گفت:
۷ پسر محبوبم را بنگرید، که در او من خیلی خوشنودم، که در او من نامم را شُکوه داده ام — او را بشنوید.
۸ و چنین گذشت، همین که آنها فهمیدند چشمانشان را دوباره بسوی آسمان دوختند؛ و بنگرید، آنها مردی را در حال پایین آمدن از آسمان دیدند؛ و او پوشیده در ردایی سپید بود؛ و او پایین آمد و در میان آنها ایستاد؛ و چشمان همۀ جمعیّت بسوی او برگشت، و آنها جرأت نکردند دهانشان را باز کنند، حتّی به سخن گفتن به یکدیگر، و نفهمیدند به چه معناست، زیرا آنها پنداشتند او یک فرشته بوده که بر آنها پدیدار شده است.
۹ و چنین گذشت که او دستش را دراز کرد و به مردم سخن گفت، گفتا:
۱۰ بنگرید، من عیسی مسیح هستم، که پیامبران گواهی دادند به جهان خواهد آمد.
۱۱ و بنگرید، من نور و زندگی جهان هستم؛ و من از آن جام تلخی که پدر به من داده است نوشیده ام، و پدر را در بدوش خود گرفتنِ گناهان جهان شُکوه داده ام، که در آن من از آغاز، خواستِ پدر را در همۀ چیزها تحمّل کرده ام.
۱۲ و چنین گذشت که هنگامی که عیسی این سخنان را گفت تمام جمعیّت بر زمین افتادند؛ زیرا آنها به یاد آوردند که در میان آنها نبوّت شده بود که مسیح پس از صعودش به بهشت، خودش را به آنها نشان خواهد داد.
۱۳ و چنین گذشت که سَروَر به آنها سخن گفت گفتا:
۱۴ برخیزید و بسوی من آیید که شما بتوانید دست هایتان را بر پهلویم بگذارید، و نیز اینکه شما بتوانید اثر میخ ها را در دست هایم و در پاهایم حس کنید که شما بدانید که من خدای اسرائیل، و خدای تمامی زمین هستم، و برای گناهان جهان کشته شده ام.
۱۵ و چنین گذشت که جمعیّت پیش رفتند و دست هایشان را بر پهلویش گذاشتند، و اثر میخ ها را در دست هایش و پاهایش لمس کردند؛ و این را آنها انجام دادند، یک به یک پیش رفته تا اینکه آنها همه پیش رفتند و با چشمانشان دیدند و با دست هایشان حس کردند، و بدرستی دانستند و شهادت دادند که این او بود، کسی که از سوی پیامبران نوشته شده بود که خواهد آمد.
۱۶ و هنگامی که آنها همه پیش رفتند و خودشان مشاهده کردند، آنها یکصدا فریاد برآوردند، گفتند:
۱۷ هوشیعانا! با برکت باد نام خدای والامرتبه! و آنها بر پاهای عیسی افتادند و او را پرستش کردند.
۱۸ و چنین گذشت که او با نیفای سخن گفت (زیرا نیفای در میان جمعیّت بود) و به او فرمان داد که او پیش آید.
۱۹ و نیفای برخاست و پیش رفت، و در برابر سَروَر خودش را خم کرد و پاهای او را بوسید.
۲۰ و سَروَر به او فرمان داد که او برخیزد. و او برخاست و در برابر او ایستاد.
۲۱ و سَروَر به او گفت: من به تو قدرت می دهم که هنگامی که من دوباره بالا به بهشت بُرده می شوم تو این مردم را تعمید دهی.
۲۲ و دوباره سَروَر دیگران را فراخواند، و به آنها همین را گفت؛ و او به آنها قدرت داد تا تعمید دهند. و او به آنها گفت: به این شیوه تعمید دهید؛ و هیچ جَر و بحثی در میان شما نباشد.
۲۳ همانا من به شما می گویم، هر کسی که از طریق سخنان شما از گناهش توبه کند و خواستار شود تا بنام من تعمید یابد، به این شیوه آنها را تعمید دهید — بنگرید، پایین روید و در آب بایستید، و بنام من آنها را تعمید دهید.
۲۴ و اینک بنگرید، اینها سخنانی هستند که شما می بایستی بگویید، آنها را با نام خوانده، بگویید:
۲۵ با اختیار داده شده به من از عیسی مسیح، من شما را بنام پدر، و پسر، و روح القُدس تعمید می دهم، آمین.
۲۶ و سپس آنها را در آب فرو برید، و دوباره از آب بیرون آیید.
۲۷ و به این شیوه بنام من تعمید دهید؛ زیرا بنگرید، همانا من به شما می گویم، که پدر، و پسر، و روح القُدس یکی هستند؛ و من در پدر هستم، و پدر در من، و پدر و من یکی هستیم.
۲۸ و همان گونه که من به شما فرمان داده ام تعمید دهید. و هیچ جَر و بحثی در میان شما نباشد، آن گونه که تا کنون بوده است؛ نه جَر و بحثی دربارۀ نکات اصول من باشد، آن گونه که تا کنون بوده است.
۲۹ زیرا همانا، همانا من به شما می گویم، او که روحِ درگیری دارد از من نیست، بلکه از اهریمن است، کسی که پدرِ درگیری است، و او دل های آدمیان را به درگیری خشمگینانه با یکدیگر برمی انگیزد.
۳۰ بنگرید، این تعلیم من نیست تا دل های آدمیان را یکی علیه دیگری به خشم برانگیزد؛ بلکه این تعلیم من است که چنین چیزهایی می بایستی پایان یابند.
۳۱ بنگرید، همانا، همانا، من به شما می گویم بر شما اصولم را اعلام خواهم کرد.
۳۲ و این اصول من است، و این اصولی است که پدر به من داده است؛ و من از پدر شهادت می دهم، و پدر از من شهادت می دهد، و روح القُدس از پدر و من شهادت می دهد؛ و من شهادت می دهم که پدر به همۀ آدمیان در همه جا فرمان می دهد تا توبه کنند و به من ایمان آورند.
۳۳ و هر کسی که به من ایمان آورَد و تعمید یابد، همان نجات خواهد یافت؛ و آنها کسانی هستند که ملکوتِ خدا را به ارث خواهند بُرد.
۳۴ و هر کسی که به من ایمان نیاورد و تعمید نیابد لعنت خواهد شد.
۳۵ همانا، همانا، من به شما می گویم که این اصول من است، و من از سوی پدر بر آن شهادت می دهم؛ و هر کسی که به من ایمان آورَد به پدر نیز ایمان می آورَد؛ و بر او پدر از من شهادت می دهد، زیرا او را خدا با آتش و با روح القُدس دیدار خواهد کرد.
۳۶ و بدین گونه پدر از من گواهی خواهد داد، و روح القُدس بر او از پدر و من شهادت خواهد داد؛ زیرا پدر، و من، و روح القُدس یکی هستیم.
۳۷ و دوباره من به شما می گویم، شما باید توبه کنید، و مانند یک بچۀ کوچک شوید و بنام من تعمید یابید، وگرنه شما به هیچ وجه نمی توانید این چیزها را دریافت کنید.
۳۸ و دوباره من به شما می گویم، شما باید توبه کنید و بنام من تعمید یابید، و یک بچۀ کوچک شوید، وگرنه شما به هیچ وجه نمی توانید ملکوتِ خدا را به ارث بَرید.
۳۹ همانا، همانا، من به شما می گویم، که این اصول من است، و هر کسی که بر آن بنا کند بر صخرۀ من بنا کرده است، و دروازه های دوزخ بر آنها چیره نخواهند شد.
۴۰ و هر کسی که کمتر یا بیشتر از این اعلام کند، و آن را به عنوان اصول من قرار دهد، همان از پلیدی می آید، و بر صخرۀ من بنا نشده است؛ بلکه او بر بنیادی شِنی بنا کرده است، و دروازه های دوزخ باز می مانند تا چنین کسانی را هنگامی که سِیلاب ها جاری می شوند و بادها بر آنها می کوبند دریافت کنند.
۴۱ بنابراین، به سوی این مردم پیش روید، و سخنانی را که من گفته ام بر کرانه های زمین اعلام کنید.

----------
/study/scriptures/bofm/3-ne/12
فصل ۱۲
عیسی دوازده پیرو را فرا می خواند و مأمورّیت می دهد — او گفتاری شبیه به سخنرانی روی کوه بر نیفایان بیان می کند — او از سعادت سخن می گوید — آموزش هایش از قانون موسی فراتر می رود و پیشی می گیرد — آدمیان فرمان داده می شوند تا همان گونه که او و پدرش کامل هستند کامل شوند — مقایسه با متی ۵. نزدیک به ۳۴ میلادی.
۱ و چنین گذشت که هنگامی که عیسی این سخنان را به نیفای و به کسانی که او فرا خوانده بود گفت، (اینک تعداد آنهایی که فرا خوانده شده بودند، و قدرت و اختیار تعمید دادن را دریافت کرده بودند، دوازده نفر بود) و بنگرید، او دستش را بسوی آن جمعیّت دراز کرد و بر آنها ندا برآورده گفتا: برکت یافته هستید شما اگر به سخنان این دوازده تنی که من از میان شما برگزیده ام تا به شما خدمت کنند و خدمتگزاران شما باشند توجّه کنید؛ و به آنها من قدرت داده ام که آنها شما را با آب تعمید دهند؛ و پس از اینکه شما با آب تعمید یافتید، بنگرید، من شما را با آتش و با روح القُدس تعمید خواهم داد؛ بنابراین برکت یافته هستید شما، اگر شما، پس از اینکه مرا دیدید و دانستید که من هستم، به من ایمان آورید و تعمید یابید.
۲ و دوباره، بیشتر برکت یافته هستند آنهایی که به سخنان شما ایمان آورند زیرا شما گواهی خواهید داد که شما مرا دیده اید و اینکه شما می دانید که من هستم. آری، برکت یافته هستند آنهایی که به سخنان شما ایمان آورند، و به اعماق فروتنی پایین آیند و تعمید یابند، زیرا آنها با آتش و از سوی روح القُدس دیدار خواهند شد، و آمرزشی از گناهانشان دریافت خواهند کرد.
۳ آری، برکت یافته هستند بینوایانِ در روح که به سوی من آیند، زیرا ملکوتِ آسمان از آن آنهاست.
۴ و دوباره، برکت یافته هستند همۀ آنهایی که سوگواری می کنند، زیرا آنها تسلّی خواهند یافت.
۵ و برکت یافته هستند فروتن ها، زیرا آنها زمین را به ارث خواهند بُرد.
۶ و برکت یافته هستند همۀ آنهایی که گرسنه و تشنۀ پرهیزکاری اند، زیرا آنها آکنده از روخ القُدس خواهند شد.
۷ و برکت یافته هستند مهربانان، زیرا آنها رحمت را بدست خواهند آورد.
۸ و برکت یافته هستند همۀ پاکدلان، زیرا آنها خدا را خواهند دید.
۹ و برکت یافته هستند همۀ صلح کنندگان، زیرا آنها فرزندان خدا خوانده خواهند شد.
۱۰ و برکت یافته هستند همۀ آنهایی که برای خاطر نام من آزار داده می شوند، زیرا ملکوتِ آسمان از آن آنها است.
۱۱ و برکت یافته هستید شما هنگامی که آدمیان به خاطر من به شما ناسزا گویند و شما را آزار دهند، و به دروغ همه گونه چیز پلیدی علیه شما بگویند؛
۱۲ زیرا شما شادی بزرگی خواهید داشت و بی اندازه خوشحال خواهید بود، زیرا بزرگ خواهد بود پاداش شما در بهشت؛ زیرا آنها این گونه آزار دادند پیامبرانی را که پیش از شما بودند.
۱۳ همانا، همانا، من به شما می گویم، من به شما فرمان می دهم تا نمک زمین باشید؛ ولی اگر نمک مزۀ خود را از دست بدهد زمین با چه نمکین شود؟ آن نمک پس از آن به هیچ دردی نمی خورد، جز اینکه بیرون انداخته شود و زیر پاهای آدمیان لگدمال شود.
۱۴ همانا، همانا، من به شما می گویم، من به شما فرمان می دهم تا برای این مردم نور باشید. شهری که بر روی یک تپّه بنا شود نمی تواند پنهان شود.
۱۵ بنگرید، آیا مردان شمعی روشن می کنند و آن را زیر یک پیمانه می گذارند؟ نه، بلکه بر شمعدان، و آن به همۀ آنهایی که در خانه هستند نور می دهد؛
۱۶ بنابراین بگذارید نور شما در برابر این مردم چنان بدرخشد که آنها کارهای نیک شما را ببینند و پدرِ شما را که در آسمان است ستایش کنند.
۱۷ نپندارید که من آمده ام تا قانون یا پیامبران را نابود کنم. من نیامده ام تا نابود کنم بلکه تا برآورده کنم.
۱۸ زیرا همانا، من به شما می گویم، نه یک نقطه نه یک همزۀ کوچک از قانون پس رفته است، بلکه در من همۀ آن برآورده شده است.
۱۹ و بنگرید، من به شما قانون و فرمان های پدرم را داده ام، که شما به من ایمان آورید، و اینکه شما از گناهانتان توبه کنید، و با دلی شکسته و روانی پشیمان بسوی من آیید. بنگرید، شما فرمان ها را نزد خود دارید و قانون برآورده شده است.
۲۰ بنابراین بسوی من آیید و نجات یابید شما؛ زیرا همانا من به شما می گویم، که جز اینکه شما فرمان هایم، فرمان هایی که اکنون به شما داده ام را نگاه دارید، شما از هیچ راهی به ملکوتِ آسمان وارد نخواهید شد.
۲۱ شما آنچه که از سوی پیشینیان گفته شده است را شنیده اید، و این پیش از شما نیز نوشته شده است که شما آدم نکشید، و هر کسی که بکُشد در خطر سزایِ داوری خدا خواهد بود.
۲۲ ولی من به شما می گویم، که هر کسی که بر برادرش خشم گیرد در خطر مجازات خدا است. و هر کسی که به برادرش بگوید، راقا، در خطر سزای شورا خواهد بود؛ و هر کسی که بگوید، ای بی خِرد، در خطر سزایِ آتش دوزخ خواهد بود.
۲۳ بنابراین، اگر تو بسوی من آیی، یا خواستار باشی تا بسوی من آیی و به یاد آوری که برادرت چیزی علیه تو دارد —
۲۴ به نزد برادرت برو، و نخست با برادرت آشتی کُن، و سپس با نیّتِ کاملِ دل بسوی من بیا و من تو را خواهم پذیرفت.
۲۵ با دشمن خودت در حالیکه با او همراه هستی بسرعت سازش کن، مبادا او در هیچ زمانی تو را بگیرد، و تو به زندان انداخته شوی.
۲۶ همانا، همانا، من به تو می گویم، تو تا آخرین سِنین را پرداخت نکرده ای هرگز از آنجا بیرون نیا. و در حالیکه شما در زندان هستید آیا می توانید حتّی یک سِنین پرداخت کنی؟ همانا، همانا، من به شما می گویم، نه.
۲۷ بنگرید، این از سوی پیشینیان نوشته شده است، که زنا نکن؛
۲۸ ولی من به تو می گویم، که هر کسی به یک زن، از پس هوس نگاه کند، پیشاپیش در دلش زنا کرده است.
۲۹ بنگرید، من به شما فرمانی می دهم که شما روا ندارید هیچ کدام از این چیزها به دلتان وارد شود؛
۳۰ زیرا این بهتر است که شما خودتان از این چیزها پرهیز کنید، که در این شما صلیبتان را بردارید، تا اینکه به دوزخ انداخته شوید.
۳۱ این نوشته شده است که هر کسی زنش را کنار گذارَد، بگذارید او به وی طلاق نامه ای بدهد.
۳۲ همانا، همانا، من به شما می گویم، که هر کسی زنش را جز به دلیل فحشا کنار گذارَد، سبب می شود آن زن زنا کند؛ و هر کسی با او که طلاق داده شده است ازدواج کند زنا می کند.
۳۳ و دوباره این نوشته شده است، قسم دروغ نخورید، بلکه سوگندهای خود به سَروَر را بجای آورید؛
۳۴ ولی همانا، همانا، من به شما می گویم، ابداً قسم نخورید؛ نه به بهشت، زیرا آن تخت خدا است؛
۳۵ نه به زمین، زیرا آن کُرسی او است؛
۳۶ نه به سر خودت قسم بخور، برای اینکه تو نمی توانی یک مو را سیاه یا سپید کنی؛
۳۷ بلکه بگذارید گفتگوی شما آری، آری؛ نه، نه باشد؛ زیرا هر چیزی بیشتر از اینها بیان شود پلید است.
۳۸ و بنگرید، این نوشته شده است، چشم در برابر چشم، و دندان در برابر دندان؛
۳۹ ولی من به شما می گویم، که با پلیدی مقابله نکنید، بلکه هر کسی بر گونۀ راست شما زد، گونۀ دیگر را نیز بسوی او برگردانید؛
۴۰ و اگر کسی برپایۀ قانون بخواهد درخواست کند و جامۀ تو را بگیرد، بگذار او عبای تو را نیز داشته باشد؛
۴۱ و هر کسی تو را وادار کند تا یک مایل بروی، دو مایل با او برو.
۴۲ به او که درخواست می کند بده، و از او که از تو قرض بخواهد روی خودت را بر مگردان.
۴۳ و بنگر این نیز نوشته شده است، که همسایۀ خود را دوست داشته باش و از دشمن خود بیزار باش؛
۴۴ ولی بنگرید من به شما می گویم، دشمنانتان را دوست داشته باشید، برکت دهید آنهایی که شما را نفرین می کنند، به آنهایی که از شما بیزارند نیکی کنید، و برای آنهایی که از شما سوء استفاده می کنند و شما را آزار می دهند نیایش کنید.
۴۵ که شما فرزندان پدرتان که در آسمان است شوید؛ زیرا او خورشیدش را وا می دارد تا بر پلیدان و بر نیکان بالا آید.
۴۶ بنابراین آن چیزهایی که در زمان گذشته بودند، که زیر نظر قانون بودند، در من همه برآورده شده اند.
۴۷ چیزهای کُهَن پایان یافته اند، و همۀ چیزها نو شده اند.
۴۸ بنابراین من می خواهم که شما حتّی همانند من، یا پدرتان که در بهشت است که کامل است، کامل شوید.

----------
/study/scriptures/bofm/3-ne/13
فصل ۱۳
عیسی به نیفایان نیایش سَروَر را آموزش می دهد — بر آنها است تا گنج ها را در بهشت بیندوزند — آن دوازده پیرو در خدمتشان فرمان داده می شوند تا هیچ اندیشه ای برای چیزهای دنیوی نداشته باشند — مقایسه با متی ۶. نزدیک به ۳۴ میلادی.
۱ همانا، همانا، من می گویم که من می خواهم که شما به بینوایان صدقه دهید؛ ولی توجّه کنید که شما در برابر آدمیان صدقات ندهید تا از سوی آنها دیده شوید؛ وگرنه شما هیچ پاداشی از پدرتان که در بهشت است نخواهید داشت.
۲ بنابراین، هنگامی که شما صدقه هایتان را می دهید در برابرتان شیپور نزنید، آن گونه که آدم های دورو در کنیسه ها و در خیابان ها انجام می دهند، که آنها شکوه آدمیان را داشته باشند. همانا من به شما می گویم، آنها پاداش خود را می گیرند.
۳ ولی هنگامی که تو صدقه می دهی نگذار دست چپت بداند دست راستت چه می کند؛
۴ که صدقۀ تو مخفی باشد؛ و پدر تو که در نهان می بیند، خودش تو را آشکارا پاداش دهد.
۵ و هنگامی که تو نیایش می کنی تو مانند آدم های دورو نیایش نکن، زیرا آنها دوست دارند در کنیسه ها و در گوشه های خیابان ایستاده، نیایش کنند، که آنها از سوی آدمیان دیده شوند. همانا من به تو می گویم، آنها پاداش خود را می گیرند.
۶ ولی تو، هنگامی که تو نیایش می کنی، به اطاق خودت وارد شو، و هنگامی که تو در را بستی، به پدر خودت که در نهان است نیایش کن؛ و پدر تو، که در نهان می بیند، تو را آشکارا پاداش خواهد داد.
۷ ولی هنگامی که تو نیایش می کنی، تکرار بیهوده نکن، مانند بُت پرستان، زیرا آنها می پندارند که آنها به سبب زیاد گفتن شان شنیده خواهند شد.
۸ بنابراین مانند آنها نباش، زیرا پدر تو پیش از آنکه تو از او درخواست کنی می داند به چه چیزهایی تو نیاز داری.
۹ به این شیوه بنابراین تو نیایش کن: پدر ما که در آسمانی، نام تو مقدّس باد.
۱۰ خواست تو چنان که در بهشت است بر زمین انجام شود.
۱۱ و بدهکاری های ما را ببخش، چنان که ما بدهکارانمان را می بخشیم.
۱۲ و ما را به وسوسه راهنمایی نکن، بلکه ما را از پلیدی رهایی ده.
۱۳ زیرا ملکوت و قدرت و شُکوه، برای همیشه از آن تو است. آمین.
۱۴ زیرا، اگر شما آدمیان را بر خطاهایشان ببخشید، پدر آسمانی نیز شما را خواهد بخشید؛
۱۵ ولی اگر شما آدمیان را بر خطاهایشان نبخشید پدر شما هم خطاهایتان را نخواهد بخشید.
۱۶ افزون بر این، هنگامی که روزه می گیرید مانند آدم های دورو، با چهره های غمگین، نباشید، زیرا آنها رخسارشان را بَدنِما می کنند که آنها بر آدمیان روزه دار بنمایند. همانا من به شما می گویم، آنها پاداش خود را می گیرند.
۱۷ ولی تو، هنگامی که روزه می گیری، سر خود را تدهین کن، و روی خود را بشُوی؛
۱۸ که تو بر آدمیان روزه دار ننمایی، بلکه بر پدر خودت که در نهان است؛ و پدر تو، که نهان را می بیند به تو آشکارا پاداش خواهد داد.
۱۹ برای خود گنج ها بر زمین نیندوزید، جایی که بید و زَنگ فاسد می کنند و دزدان وارد خانه می شوند و می دزدند؛
۲۰ بلکه در آسمان برای خودتان گنج ها بیندوزید، جایی که نه بید فاسد می کند نه زنگ، و جایی که دزدان نه وارد خانه می شوند نه دزدی می کنند.
۲۱ زیرا جایی که گنج تو است، دل تو نیز در آنجا خواهد بود.
۲۲ چراغ بدن چشم است؛ اگر، بنابراین، چشم تو پاک باشد، تمامی بدن تو آکنده از نور خواهد بود.
۲۳ ولی اگر چشم تو پلید باشد، تمامی بدن تو آکنده از تاریکی خواهد بود. اگر، بنابراین، نوری که در تو است تاریکی باشد، چه بزرگ است آن تاریکی!
۲۴ هیچ کسی نمی تواند به دو سَروَر خدمت کند؛ زیرا یا او از یکی بیزار خواهد شد و دیگری را دوست خواهد داشت، یا اینکه او به یکی خواهد چسبید و دیگری را خوار خواهد شمرد. شما نمی توانید به خدا و مَمونا خدمت کنید.
۲۵ و اینک چنین گذشت که هنگامی که عیسی این سخنان را گفت او بر آن دوازده تنی که برگزیده بود نگاه کرد، و به آنها گفت: سخنانی که من گفته ام را بیاد داشته باشید. زیرا بنگرید، شما آنهایی هستید که من برگزیده ام تا به این مردم خدمت کنند. بنابراین من به شما می گویم، در اندیشۀ جانتان مباشید، که چه بخورید، یا چه بنوشید؛ نه حتّی برای بدنتان، که چه بپوشید. آیا زندگی مُهمتر از گوشت نیست، و بدن بیشتر از پوشاک؟
۲۶ به پرندگان هوا بنگرید، که آنها نه می افشانند نه درو می کنند نه در انبار ها گرد می آورند؛ با این حال پدر آسمانی شما به آنها غذا می دهد. آیا شما بمراتب بهتر از آنها نیستید؟
۲۷ کدامیک از شما می تواند با اندیشیدن، یک وجَب بر قامت خود بیافزاید؟
۲۸ و چرا برای پوشاک در اندیشه اید؟ سوسن های دشت را در نظر بگیرید چگونه آنها رشد می کنند؛ آنها نه زحمت می کشند، نه ریسندگی می کنند؛
۲۹ و با این حال من به شما می گویم که حتّی سلیمان در همۀ شُکوهش به مانند یکی از اینها آراسته نشد.
۳۰ از این رو، اگر خدا علف دشت را که امروز هست، و فردا به تنور انداخته می شود، این چنین بپوشاند، همان گونه او شما را اگر از کم ایمانان نباشید خواهد پوشاند.
۳۱ بنابراین در اندیشه نباشید، بگویید، چه بخوریم؟ یا، چه بنوشیم؟ یا، با چه ما پوشیده شویم؟
۳۲ زیرا پدر آسمانی شما می داند که شما به همۀ این چیزها نیاز دارید.
۳۳ بلکه شما نخست جویای ملکوتِ خدا و پرهیزکاری او باشید، و همۀ این چیزها به شما افزوده خواهد شد.
۳۴ بنابراین در اندیشۀ فردا مباشید، زیرا فردا در اندیشۀ چیزهای خودش خواهد بود. پلیدی امروز برای امروز کافی است.

----------
/study/scriptures/bofm/3-ne/14
فصل ۱۴
عیسی فرمان می دهد: داوری نکنید؛ از خدا بخواهید؛ از پیامبران دروغین بپرهیزید — او به کسانی که خواست پدر را انجام می دهند رستگاری را وعده می دهد — مقایسه با متی ۷. نزدیک به ۳۴ میلادی.
۱ و اینک چنین گذشت که هنگامی که عیسی این سخنان را گفت او دوباره بسوی آن جمعیّت برگشت و دهانش را بر آنها باز کرده گفتا: همانا، همانا، من به شما می گویم، داوری نکنید که داوری نشوید.
۲ زیرا با داوریی که شما داوری کنید داوری خواهید شد؛ و با پیمانه ای که شما اندازه گیری کنید دوباره اندازه گیری خواهید شد.
۳ و چرا تو به خَسی که در چشم برادر توست می نگری، ولی چوبی که در چشم خودت است را در نظر نمی گیری؟
۴ یا چگونه تو به برادر خودت می گویی: بگذار تا خَس را از چشم تو بیرون آورم — و بنگر، چوبی در چشم خودت است؟
۵ تو ای آدم دورو، نخست آن چوب را از چشم خودت بیرون آور؛ و سپس تو به روشنی خواهی دید تا خَس را از چشم برادرت بیرون آوری.
۶ نه چیزی که مقدّس است را به سگان دهید نه مرواریدهایتان را پیش خوکان اندازید، مبادا آنان آنها را زیر پاهایشان پایمال کنند، و دوباره برگردند و شما را بِدَرند.
۷ بخواهید، و آن به شما داده خواهد شد؛ جویا شوید، و شما آن را خواهید یافت؛ بکوبید، و آن برای شما باز خواهد شد.
۸ زیرا هر کسی که بخواهد دریافت می کند؛ و او که جویا شود می یابد؛ و به او که در زند آن باز خواهد شد.
۹ یا چه کسی از شما هست، کسی که اگر پسرش نان بخواهد به او سنگی دهد؟
۱۰ یا اگر او یک ماهی بخواهد، به او یک مار دهد؟
۱۱ پس اگر شما، پلید بوده، می دانید چگونه هدایای نیک به فرزندانتان دهید، چقدر بیشتر پدر شما که در بهشت است چیزهای نیک به آنهایی که از او بخواهند خواهد داد؟
۱۲ بنابراین، همۀ چیزها هر چه شما بخواهید که آدمیان بر شما کنند، شما همان گونه بر آنها کنید، زیرا این قانون موسی و نوشته های پیامبران است.
۱۳ از دروازۀ تَنگ وارد شوید؛ زیرا گشاد است آن دروازه، و پهن است آن راهی که به نابودی هدایت می کند، و بسیاری هستند که به آن راه می روند؛
۱۴ برای اینکه تنگ است آن دروازه و باریک است راهی که به زندگی هدایت می کند، و عدۀ کمی هستند که آن را می یابند.
۱۵ از پیامبران دروغین بپرهیزید که در لباس گوسفند می آیند، ولی در درون گُرگ های درنده هستند.
۱۶ شما آنها را از میوه هایشان خواهید شناخت. آیا آدمیان انگورها را از خار، یا انجیر را از بوتۀ خار گرد می آورند؟
۱۷ همان گونه هر درخت خوب میوۀ نیکو می آورد؛ ولی یک درخت فاسد میوۀ بد می آورد.
۱۸ نه یک درخت نیکو می تواند میوۀ بد آورد، نه یک درخت فاسد می تواند میوۀ نیکو آورد.
۱۹ هر درختی که میوۀ نیکو پیش نیاورد بُریده شده و در آتش اندخته می شود.
۲۰ از این رو، با میوه هایشان شما آنها را خواهید شناخت.
۲۱ نه هر کسی که به من سَروَر سَروَر بگوید، به ملکوتِ آسمان وارد خواهد شد؛ بلکه او که خواست پدرم را که در بهشت است انجام دهد.
۲۲ بسیاری در آن روز به من خواهند گفت: سَروَر، سَروَر، آیا ما بنام تو نبوّت نکرده ایم، و بنام تو ارواح پلید را بیرون نیانداخته ایم، و بنام تو کارهای شگفت انگیز بسیاری را انجام نداده ایم؟
۲۳ و آنگاه من به آنها اعلام خواهم کرد: من هرگز شما را نمی شناختم؛ از من دور شوید، شمایی که کار نادرست می کنید.
۲۴ بنابراین، هر کسی که این گفته های من را بشنود و آنها را انجام دهد، من او را به مردی خِردمند همانند می کنم که خانه اش را بر یک صخره بنا کرد —
۲۵ و باران بارید و سیلاب ها جاری شدند، و بادها وزیدند و بر آن خانه کوبیدند؛ و آن فرو نریخت، زیرا آن بر یک صخره بنیاد شده بود.
۲۶ و هر کسی که این گفته های من را بشنود و آنها را انجام ندهد همانند یک مرد بی خِرد خواهد بود، کسی که خانه اش را بر شن ساخت —
۲۷ و باران بارید و سیلاب ها جاری شدند، و بادها وزیدند و بر آن خانه کوبیدند؛ و آن فرو ریخت، و بزرگ بود فرو ریختن آن.

----------
/study/scriptures/bofm/3-ne/15
فصل ۱۵
عیسی اعلام می کند که قانون موسی در او برآورده شده است — نیفایان گوسفندان دیگری هستند که او از آنها در اورشلیم سخن گفت — به سبب نابکاری، مردمِ سَروَر در اورشلیم از گوسفندان پراکنده شدۀ اسرائیل آگاه نیستند. نزدیک به ۳۴ میلادی.
۱ و اینک چنین گذشت که هنگامی که عیسی به این گفته ها پایان داد او به دور تا دور آن جمعیّت چشم دوخت، و به آنها گفت: بنگرید، شما چیزهایی که من آموزش دادم را پیش از اینکه بالا پیش پدرم بروم را شنیده اید؛ بنابراین، هر کسی که این گفته های من را به یاد داشته باشد و آنها را انجام دهد، او را من در روز آخر برمی خیزانم.
۲ و چنین گذشت که هنگامی که عیسی این سخنان را گفت او درک کرد که برخی در میان آنها بودند که حیرت زده اند، و در شگفتند او چه نظری دربارۀ قانون موسی دارد؛ زیرا آنها این گفته را نفهمیدند که چیزهای کُهن گذشته اند، و اینکه همۀ چیزها نو شده اند.
۳ و او به آنها گفت: حیرت نکنید که من به شما گفتم که چیزهای کُهن گذشته اند، و اینکه همۀ چیزها نو شده اند.
۴ بنگرید، من به شما می گویم که قانونی که به موسی داده شده بود برآورده شده است.
۵ بنگرید، من آنم که قانون را داد، و من آنم که با مردمم اسرائیل پیمان بستم؛ بنابراین، آن قانون در من برآورده شده است، زیرا من آمده ام تا آن قانون را برآورده سازم؛ بنابراین آن پایانی دارد.
۶ بنگرید، من پیامبران را نابود نمی کنم، زیرا همۀ چیزهایی که در من برآورده نشده اند، همانا من به شما می گویم، همه برآورده خواهند شد.
۷ و چون من به شما گفتم که چیزهای کُهن گذشته اند، من آنچه که دربارۀ چیزهایی که گفته شده اند می آیند را نابود نمی کنم.
۸ زیرا بنگرید، پیمانی که من با مردمم بسته ام کاملاً برآورده نشده است؛ ولی آن قانونی که به موسی داده شده بود یک پایانی در من دارد.
۹ بنگرید، من قانون و نور هستم. به من تکیه کنید و تا پایان پایداری کنید، و شما زندگی خواهید کرد؛ زیرا بر او که تا پایان پایداری کند من زندگی جاویدان خواهم داد.
۱۰ بنگرید، من به شما فرمان هایی داده ام، بنابراین فرمان هایم را نگاه دارید. و این قانون موسی و پیامبران است، زیرا آنها براستی از من گواهی دادند.
۱۱ و اینک چنین گذشت که هنگامی که عیسی این سخنان را گفت به آن دوازده تنی که برگزیده بود گفت:
۱۲ شما پیروان من هستید؛ و شما نوری برای این مردمی هستید که بازمانده ای از خاندان یوسف هستند.
۱۳ و بنگرید، این سرزمین میراثی شما است؛ و پدر آن را به شما داده است.
۱۴ و نه در هیچ زمانی پدر به من فرمان داده است که من آن را برای برادرانتان در اورشلیم بگویم.
۱۵ نه در هیچ زمانی پدر به من فرمان داده است که من دربارۀ طایفه های دیگر خاندان اسرائیل، که پدر آنها را از آن سرزمین به بیرون هدایت کرده است، به آنها بگویم.
۱۶ این اندازه پدر به من فرمان داد که من به آنها بگویم:
۱۷ که گوسفندان دیگری من دارم که از این گلّه نیستند؛ آنها را نیز من باید بیاورم، و آنها ندای مرا خواهند شنید؛ و یک گلّه و یک شبان خواهد بود.
۱۸ و اینک، به سبب خیره سری و بی ایمانی، آنها سخن مرا نفهمیدند؛ بنابراین من فرمان داده شدم تا بیش از این به آنها از پدر دربارۀ این چیز نگویم.
۱۹ ولی، همانا، من آنچه که پدر به من فرمان داده است را به شما می گویم، و من آن را برای شما خواهم گفت که شما به سبب نابکاری آنها از میان آنها جدا شدید؛ بنابراین این به سبب نابکاری آنها است که آنها از شما آگاه نیستند.
۲۰ و همانا، من دوباره به شما می گویم که طایفه های دیگری را پدر از آنها جدا کرده است؛ و این به سبب نابکاری آنها است که آنها از آنان آگاه نیستند.
۲۱ و همانا من به شما می گویم که شما آنهایی هستید که من گفتم: گوسفندان دیگری من دارم که از این گلّه نیستند؛ آنها را نیز من باید بیاورم، و آنها ندای مرا خواهند شنید؛ و یک گلّه و یک شبان خواهد شد.
۲۲ و آنها مرا نفهمیدند، زیرا آنها گمان کردند این غیریهودیان بوده اند؛ زیرا آنها نفهمیدند که غیریهودیان از راه موعظه های آنها می گروند.
۲۳ و آنها مرا نفهمیدند که گفتم آنها ندای مرا خواهند شنید؛ و آنها مرا نفهمیدند که غیریهودیان در هیچ زمانی ندای مرا نخواهند شنید — اینکه من خودم را بر آنها پدیدار نخواهم کرد مگر با روح القُدس.
۲۴ ولی بنگرید، شما هم ندایم شنیده اید و هم مرا دیده اید؛ و شما گوسفندان من هستید، و شما در میان کسانی که پدر به من داده است شمرده می شوید.

----------
/study/scriptures/bofm/3-ne/16
فصل ۱۶
عیسی گوسفندان گم شدۀ دیگر اسرائیل را دیدار خواهد کرد — در روزگار آخر آن مژده به غیریهودیان و سپس به خاندان اسرائیل خواهد رسید — مردم سَروَر با چشم خود هنگامی که او صهیون را دوباره می آورد خواهند دید. نزدیک به ۳۴ میلادی.
۱ و همانا، همانا، من به شما می گویم که من گوسفندان دیگری دارم که نه از این سرزمین، نه از سرزمین اورشلیم، نه در هیچ بخشی از آن سرزمینی که در دور و بر آنجایی که من خدمت کرده ام، هستند.
۲ زیرا آنها که من از آنها سخن می گویم آنهایی هستند که نه هنوز ندای مرا شنیده اند؛ نه در هیچ زمانی من خودم را بر آنها پدیدار کرده ام.
۳ ولی من فرمانی از پدر دریافت کرده ام که من پیش آنها بروم، و اینکه آنها ندای مرا بشنوند و در میان گوسفندان من شمرده شوند، که یک گلّه و یک شبان باشد؛ بنابراین من می روم تا خودم را به آنها نشان دهم.
۴ و من به شما فرمان می دهم که پس از اینکه من رفتم شما این گفته ها را بنویسید که اگر چنین شود که مردم من در اورشلیم، آنهایی که مرا دیده اند و در خدمت من با من بوده اند، بنام من از پدر نخواهند که آنها بدست روح القُدس از شما و همچنین از طایفه های دیگری که از آنها شناختی ندارند دانشی دریافت کنند، که این گفته هایی که شما خواهید نوشت نگه داشته شوند و بر غیریهودیان پدیدار شوند که از راه کمال غیریهودیان، بازماندۀ نوادگانشان که به سبب بی ایمانیشان بر روی زمین پراکنده خواهند شد بتوانند آورده شوند، یا بتوانند به شناخت من، بازخریدارشان، آورده شوند.
۵ و آنگاه من آنها را از چهار گوشۀ زمین گِرد خواهم آورد؛ و آنگاه من پیمانی را که پدر با همۀ مردم خاندان اسرائیل بسته است برآورده خواهم ساخت.
۶ و برکت یافته هستند غیریهودیان، به سبب ایمانشان به من، به روح القُدس و از طریق روح القُدس که به آنها از من و از پدر گواهی می دهد.
۷ بنگرید، به سبب ایمانشان به من، پدر می گوید، و به سبب بی ایمانی شما، ای خاندان اسرائیل، در آخرین زمان حقیقت بر غیریهودیان خواهد آمد که کمال این چیزها بر آنها آشکار شود.
۸ ولی پدر می گوید، وای بر بی ایمانی غیریهودیان — زیرا با وجودی که آنها بر روی این سرزمین پیش آمده اند، و مردم مرا که از خاندان اسرائیل هستند پراکنده ساخته اند؛ و مردم من که از خاندان اسرائیل هستند از میان آنها بیرون انداخته شده اند، و زیر پاهای آنها لگدمال شده اند؛
۹ و به سبب رحمت های پدر بر غیریهودیان، و نیز داوری های پدر بر مردم من که از خاندان اسرائیل هستند، همانا، همانا، من به شما می گویم، پس از همۀ اینها، و من واداشته ام مردمم که از خاندان اسرائیل هستند ضربه خورند، و رنج بکشند و کشته شوند، و از میان آنها بیرون انداخته شوند و مورد بیزاریِ آنها شوند، و در میان آنها مورد ریشخند و زبانزد شدن شوند —
۱۰ و بدین گونه پدر فرمان می دهد که من به شما بگویم: در آن روز هنگامی که غیریهودیان علیه مژدۀ من گناه کنند، و کمال مژدۀ مرا رد کنند، و بالاتر از همۀ ملّت ها و بالاتر از همۀ مردم تمامی زمین، غرق در غرور دل هایشان شوند، و آکنده از همه گونه دروغ گویی و فریب دادن ها، و موذی گری ها، و همه گونه دورویی ها، و آدم کشی ها، و کشیش گری ها، و روسپی گری ها، و کارهای پلید مخفی شوند؛ و اگر آنها همۀ آن چیزها را انجام دهند، و کمال مژدۀ مرا رد کنند، بنگرید، پدر می گوید، من کمال مژده ام را از میان آنها بیرون خواهم آورد.
۱۱ و آنگاه من پیمانی که، ای خاندان اسرائیل، با مردمم بسته ام را به یاد خواهم آورد، و من مژده ام را بر آنها خواهم آورد.
۱۲ و من به تو نشان خواهم داد، ای خاندان اسرائیل، که غیریهودیان بر شما قدرتی نخواهند داشت؛ ولی من پیمانم با شما را به یاد خواهم آورد، ای خاندان اسرائیل، و شما به شناخت کمال مژدۀ من خواهید رسید.
۱۳ ولی اگر غیریهودیان توبه کنند و به سوی من برگردند، پدر می گوید، بنگرید آنها در میان مردم من، ای خاندان اسرائیل، شمرده خواهند شد.
۱۴ پدر می گوید، و من روا نخواهم داشت مردمم که از خاندان اسرائیل هستند، به میان آنها روند و آنها را لگدمال کنند.
۱۵ ولی اگر آنها به سوی من برنگردند و ندای مرا بگوش دل نپذیرند، من به آنها روا خواهم داد، آری، من به مردمم، ای خاندان اسرائیل، روا خواهم داد که آنها در میان آنان بروند، و آنها مانند نمکی خواهند بود که مزۀ خود را ازدست داده باشد، که پس از آن برای هیچ چیزی خوب نیست جز اینکه بیرون انداخته شود، و زیر پای مردمم من، ای خاندان اسرائیل، لگدمال شود.
۱۶ همانا، همانا، من به شما می گویم، بدین گونه پدر به من فرمان داد — که من می بایستی این سرزمین را برای میراثشان به این مردم بدهم.
۱۷ و آنگاه سخنان اشعیای پیامبر برآورده خواهند شد، که می گوید:
۱۸ نگهبانان صدایشان را بلند خواهند کرد؛ با همدیگر آنها یکصدا خواهند خواند، زیرا آنها با چشم خود خواهند دید هنگامی که سَروَر دوباره صهیون را بیاورد.
۱۹ شادی کنید، با هم سرود بخوانید، شما ای جاهای تباه شدۀ اورشلیم؛ زیرا سَروَر مردمش را تسلّی داده است، او اورشلیم را بازخرید کرده است.
۲۰ سَروَر بازوی مقدّسش را در دیدگان همۀ ملّت ها نشان داده است؛ و همۀ کرانه های زمین رستگاری خدا را خواهند دید.

----------
/study/scriptures/bofm/3-ne/17
فصل ۱۷
عیسی مردم را به اندیشیدن به سخنان او و نیایش برای فهمیدن راهنمایی می کند — او بیمارانشان را شفا می دهد — او برای مردم نیایش می کند، زبانی بکار می برد که نمی تواند نوشته شود — فرشتگان به بچه های آنها خدمت می کنند و آتش آنها را فرا می گیرد. نزدیک به ۳۴ میلادی.
۱ بنگرید، اینک چنین گذشت که هنگامی که عیسی این سخنان را گفت او به دور تا دور جمعیّت نگاه کرد، و او به آنها گفت: بنگرید، زمان من نزدیک است.
۲ من درک می کنم که شما ناتوان هستید، که شما نمی توانید همۀ سخنان مرا که من از سوی پدر فرمان داده شده ام تا اکنون به شما بگویم را بفهمید.
۳ بنابراین، به خانه هایتان بروید و به چیزهایی که من گفته ام بیندیشید، و بنام من، از پدر بخواهید که شما بفهمید، و ذهن هایتان را برای فردا آماده کنید، و من دوباره به نزد شما می آیم.
۴ ولی اینک من به سوی پدر می روم، و به طایفه های گمشدۀ اسرائیل نیز خودم را نشان می دهم، زیرا آنها در نزد پدر گمشده نیستند، زیرا او می داند آنها را به کجا بُرده است.
۵ و چنین گذشت که هنگامی که عیسی بدین گونه سخن گفت، او چشمانش را دوباره به دور تا دور جمعیّت انداخت، و دید آنها اشک می ریزند، و با استواری به او نگاه می کنند گویی آنها از او می خواهند تا کمی بیشتر با آنها بماند.
۶ و او به آنها گفت: بنگرید، دلم آکنده از دلسوزی برای شما شده است.
۷ آیا در میانتان کسانی را دارید که بیمار باشند؟ آنها را به اینجا بیاورید. آیا کسانی دارید که لَنگ، یا کور، یا شَل، یا علیل، یا جذامی، یا که معلول باشند، یا اینکه ناشنوا باشند، یا اینکه به شیوه ای رنج کشیده باشند؟ آنها را به اینجا بیاورید و من آنها را شفا خواهم داد، زیرا من بر شما دلسوزی می کنم؛ دلم آکنده از رحمت است.
۸ زیرا من درک می کنم که شما خواستارید که من به شما چیزی که برای برادرانتان در اورشلیم انجام داده ام را نشان دهم، زیرا من می بینم که ایمان شما کافی است تا شما را شفا دهم.
۹ و چنین گذشت که هنگامی که او بدین گونه سخن گفت، همۀ جمعیّت، همگی با بیمارانشان و رنج کشیدگانشان، و با لَنگانشان و با کورانشان، و با گُنگ هایشان، و با همۀ آنهایی که به شیوه ای رنج کشیده بودند پیش رفتند؛ و او هر کسی را همین که آنها به نزد او آورده می شدند شفا می داد.
۱۰ و آنها همه، هم آنهایی که شفا یافته بودند و هم آنهایی که تندرست بودند، بر پاهای او سر فرود آوردند، و او را پرستش کردند؛ و همۀ کسانی که با وجود آن جمعیّت توانستند بیایند پاهای او را بوسیدند، به اندازه ای که آنها پاهای او را با اشک هایشان شستند.
۱۱ و چنین گذشت که او به آنها فرمان داد که بچه های کوچکشان آورده شوند.
۱۲ از این رو آنها بچه های کوچکشان را آوردند و آنها را پایین در دور تا دور او روی زمین نشاندند، و عیسی در میانشان ایستاد؛ و جمعیّت راه دادند تا اینکه آنها همه به نزد او آورده شدند.
۱۳ و چنین گذشت که هنگامی آنها همه آورده شدند، و عیسی در میانشان ایستاد، او به جمعیّت فرمان داد که آنها بر خاک زانو بزنند.
۱۴ و چنین گذشت که هنگامی که آنها بر خاک زانو زدند، عیسی در درونش ناله کرد، و گفت: پدر، من به سبب نابکاری مردم خاندان اسرائیل آزرده هستم.
۱۵ و هنگامی که او این سخنان را گفت، او خودش نیز بر زمین زانو زد؛ و بنگرید او به پدر نیایش کرد، و چیزهایی که او نیایش کرد نمی توانند نوشته شوند، و جمعیّتی که او را شنیدند گواهی دادند.
۱۶ و به این شیوه آنها شهادت می دهند: پیش از این نه هرگز چشمی دیده است نه گوشی شنیده است چنین چیزهای بزرگ و شگفت انگیزی که ما دیدیم و شنیدیم که عیسی به پدر گفت.
۱۷ و نه هیچ زبانی می تواند بگوید، نه می توانند بدست هیچ کسی نوشته شوند، نه دل های آدمیان می توانند چنین چیزهای بزرگ و شگفت انگیزی را همان گونه که ما دیدیم و سخن گفتن عیسی را شنیدیم درک کند؛ و نه هیچ کسی می تواند شادی که روان های ما را آکنده کرد در زمانی که ما شنیدیم او به پدر برای ما نیایش می کرد را درک کند.
۱۸ و چنین گذشت که هنگامی که عیسی به نیایش کردن به پدر پایان داد، او برخاست؛ ولی چنان زیاد بود شادی جمعیّت که بر آنها چیره شده بود.
۱۹ و چنین گذشت که عیسی به آنها سخن گفت، و از آنها خواست برخیزند.
۲۰ و آنها از زمین برخاستند، و او به آنها گفت: به سبب ایمانتان شما برکت یافته هستید. و اینک بنگرید، شادی من کامل است.
۲۱ و هنگامی که او این سخنان را گفت، او گریست، و جمعیّت از آن گواهی می دهند، و او فرزندان کوچک آنها را یکی یکی، برداشت و آنها را برکت داد، و برای آنها به پدر نیایش کرد.
۲۲ و هنگامی که او این را انجام داد او دوباره گریست؛
۲۳ و او به جمعیّت سخن گفت، و به آنها گفت: به بچه هایتان بنگرید.
۲۴ و همین که آنها نگاه کردند تا بنگرند آنها چشمانشان را به سوی آسمان انداختند، و آنها دیدند آسمان ها گشوده شدند، و آنها دیدند فرشتگان از آسمان فرود آمدند گویی در میان آتش بودند؛ و آنان پایین آمدند و دور بچه ها حلقه زدند، و آنها در حلقۀ آتش قرار گرفتند؛ و فرشتگان به آنها خدمت کردند.
۲۵ و جمعیّت دیدند و شنیدند و شهادت دادند؛ و آنها می دانند که شهادت شان راست است زیرا آنها، همۀ آنها دیدند و شنیدند، هر آدمی برای خودش؛ و آنها در تعداد نزدیک به دو هزار و پانصد تن بودند؛ و آنها شامل مردان، زنان و بچه ها بودند.

----------
/study/scriptures/bofm/3-ne/18
فصل ۱۸
عیسی آیین شام آخر را در میان نیفایان بنیان می گذارد — آنها فرمان داده می شوند تا همواره بنام او نیایش کنند — کسانی که ناشایسته بدن او را بخورند و خون او را بنوشند لعنت می شوند — به پیروان قدرت عطا کردن روح القُدس داده می شود. نزدیک به ۳۴ میلادی.
۱ و چنین گذشت که عیسی به پیروانش فرمان داد که آنها کمی نان و شراب نزد او بیاورند.
۲ و در حالیکه آنها برای نان و شراب رفته بودند، او به جمعیّت فرمان داد که آنها خودشان بر زمین بنشینند.
۳ و هنگامی که پیروان با نان و شراب آمدند، او پاره ای از نان را برداشت و آن را تکه تکه کرد و برکت داد؛ و او به پیروان داد و فرمان داد که آنها بخورند.
۴ و هنگامی که آنها خوردند و سیر شدند، او فرمان داد که آنها آن را به جمعیّت دهند.
۵ و هنگامی که جمعیّت خوردند و سیر شدند، او به پیروان گفت: بنگرید یک نفر در میان شما مُقرّر خواهد شد، و به او من قدرت می دهم که او نان را تکه تکه کند و آن را برکت دهد و آن را به مردم کلیسای من دهد، به همۀ کسانی که ایمان آورند و بنام من تعمید یابند.
۶ و این را شما همواره بکوشید تا انجام دهید، همان گونه که من انجام داده ام، همان گونه که من نان را تکه تکه کرده و آن را برکت داده و آن را به شما داده ام.
۷ و این را شما در به یادآوریِ بدن من، که من به شما نشان داده ام، انجام دهید. و این گواهی به پدر خواهد بود که شما همواره مرا به یاد دارید. و اگر شما مرا همواره به یاد داشته باشید شما روح مرا همراه خود خواهید داشت.
۸ و چنین گذشت که هنگامی که او این سخنان را گفت، او به پیروانش فرمان داد که آنها از شراب جام برگیرند و از آن بنوشند، و اینکه آنها آن را به جمعیّت نیز بدهند که آنها از آن بنوشند.
۹ و چنین گذشت که آنها چنین کردند، و از آن نوشیدند و سیر شدند؛ و آنها از آن به جمعیّت دادند، و آنها نوشیدند و آنها سیر شدند.
۱۰ و هنگامی که پیروان این را انجام دادند، عیسی به آنها گفت: برکت یافته هستید برای این چیزی که شما انجام داده اید، زیرا این فرمان های مرا برآورده می کند، و این بر پدر گواهی می دهد که شما خواهان انجام آنچه که من به شما فرمان داده ام هستید.
۱۱ و این را شما همواره برای کسانی که توبه می کنند و بنام من تعمید می یابند انجام دهید؛ و شما این را به یاد خونم که برای شما ریخته ام انجام دهید، که شما بر پدر گواهی دهید که شما همواره مرا به یاد دارید. و اگر شما مرا همواره به یاد داشته باشید شما روح مرا همراه خود خواهید داشت.
۱۲ و من فرمانی به شما می دهم که شما این چیزها را انجام دهید. اگر شما این چیزها را همواره انجام دهید برکت یافته هستید، زیرا شما بر صخرۀ من بنا شده اید.
۱۳ ولی هر کسی در میان شما بیشتر یا کمتر از اینها انجام دهد بر صخره ام بنا نشده است، بلکه بر بنیادی شنی بنا شده است؛ و هنگامی که باران ببارد و سیلاب ها جاری شوند، و بادها بوزند و بر آنها بکوبند، آنها فرو خواهند ریخت، و دروازه های دوزخ آمادۀ باز شدن هستند تا آنها را دریافت کنند.
۱۴ بنابراین برکت یافته هستید شما اگر فرمان های مرا، که پدر به من فرمان داده است که من به شما بدهم، نگاه دارید.
۱۵ همانا، همانا، من به شما می گویم، شما باید همواره مراقب باشید و نیایش کنید، مبادا شما از سوی اهریمن وسوسه شوید و بدست او به اسارت بُرده شوید.
۱۶ و همان گونه که من در میان شما نیایش کرده ام به همان گونه شما در کلیسای من نیایش کنید، در میان مردم من که توبه می کنند و بنام من تعمید می یابند. بنگرید من نور هستم؛ من سرمشقی برای شما گذاشته ام.
۱۷ و چنین گذشت که هنگامی که عیسی این سخنان را به پیروانش گفت، او دوباره به سوی جمعیّت برگشت و به آنها گفت:
۱۸ بنگرید، همانا، همانا، من به شما می گویم، شما باید همواره مراقب باشید و نیایش کنید که مبادا به وسوسه بیفتید؛ زیرا شیطان خواستار است تا شما را داشته باشد که او بتواند شما را مانند گندم غَربال کند.
۱۹ بنابراین شما باید همواره بنام من به درگاه پدر نیایش کنید؛
۲۰ و شما هر چیزی را بنام من از پدر بخواهید، که درست باشد، ایمان داشته که شما دریافت می کنید، بنگرید آن به شما داده خواهد شد.
۲۱ در خانواده هایتان؛ همواره بنام من به پدر نیایش کنید، که همسران شما و فرزندان شما برکت یابند.
۲۲ و بنگرید، با همدیگر بسیار دیدار کنید؛ و هنگامی که با همدیگر دیدار می کنید کسی را از آمدن به نزد شما منع نکنید، بلکه آنها را روا دارید که آنها به نزد شما بیایند و آنها را منع نکنید؛
۲۳ بلکه برای آنها نیایش کنید، و آنها را بیرون نیاندازید؛ و اگر چنین شود که آنها بسیار به نزد شما آیند بنام من برای آنها به پدر نیایش کنید.
۲۴ بنابراین، نورتان را بالا نگاه دارید که بر جهان بدرخشد. بنگرید من نوری هستم که شما بالا نگه می دارید — آن چیزی که شما دیده اید من انجام می دهم. بنگرید شما می بینید که من به پدر نیایش کرده ام، و شما همه مشاهده کرده اید.
۲۵ و شما می بینید که من فرمان داده ام که هیچ کدام از شما دور نشود، بلکه بجای آن فرمان داده ام که شما به سوی من آیید، که بتوانید احساس کنید و ببینید؛ همان گونه بر جهان کنید؛ و هر کسی که این فرمان را بشکَند به خود روا می دارد تا به سوی وسوسه کشیده شود.
۲۶ و اینک چنین گذشت که هنگامی که عیسی این سخنان را گفت، او دوباره چشمانش را بر پیروانی که او برگزیده بود برگرداند، و به آنها گفت:
۲۷ بنگرید همانا، همانا، من به شما می گویم، من به شما فرمان دیگری می دهم، و آنگاه من باید به نزد پدرم بروم که من فرمان های دیگری که او به من داده است را برآورده سازم.
۲۸ و اینک بنگرید، این فرمانی است که من به شما می دهم، که روا ندارید هیچ کسی که می دانید ناشایسته است از بدن و خون من، هنگامی که آن را برکت می دهید، میل کند؛
۲۹ زیرا هر کسی که ناشایسته بوده از بدن من بخورد و از خون من بنوشد نفرین را بر روانش خورده و نوشیده است؛ بنابراین اگر شما می دانید که آدمی ناشایسته است تا از بدن من بخورد و از خون من بنوشد او را منع کنید.
۳۰ با این وجود، او را از میان خودتان بیرون نیندازید، بلکه به او خدمت کنید و برای او به پدر، بنام من نیایش کنید؛ و اگر چنین شود که او توبه کند و بنام من تعمید یابد، آنگاه او را بپذیرید، به او از بدنم و خونم دهید.
۳۱ ولی اگر او توبه نکند او در میان مردم من شمرده نخواهد شد، که او نتواند مردم مرا نابود کند، زیرا بنگرید من گوسفندانم را می شناسم و آنها شمرده شده اند.
۳۲ با این وجود، او را از کنیسه هایتان، یا از پرستشگاه هایتان، بیرون نیاندازید، زیرا به چنین کسانی شما می بایستی به خدمت کردن ادامه دهید؛ زیرا شما نمی دانید شاید که آنها بیایند و توبه کنند، و با هدف کاملِ دل به سوی من بیایند، و من آنها را شفا خواهم داد؛ و شما وسیلۀ آوردنِ رستگاری به آنها خواهید بود.
۳۳ بنابراین، این چیزهایی که من به شما فرمان داده ام را انجام دهید که محکوم نشوید؛ زیرا وای بر او که پدر او را محکوم کند.
۳۴ و من به سبب جَر و بحث هایی که در میان شما بوده است به شما این فرمان ها را می دهم. و برکت یافته هستید شما اگر هیچ جَر و بحثی در میان شما نباشد.
۳۵ و اینک من به نزد پدر می روم، برای اینکه برای خاطر شما لازم است که من به نزد پدر بروم.
۳۶ و چنین گذشت که هنگامی که عیسی به این گفته ها پایان داد، او پیروانی که برگزیده بود را یکی یکی، با دستش لمس کرد تا اینکه او همۀ آنها را لمس کرد، و همچنان که آنها را لمس می کرد به آنها سخن می گفت.
۳۷ و جمعیّت سخنانی که او گفت را نشنیدند، بنابراین آنها گواهی ندادند؛ ولی پیروان شهادت دادند که او به آنها قدرت عطا کردن روح القُدس را عطا کرد. و من پس از این به شما نشان خواهم داد که این شهادت درست است.
۳۸ و چنین گذشت که هنگامی که عیسی همۀ آنها را لمس کرد، ابری آمد و بر جمعیّت سایه افکند که آنها نتوانستند عیسی را ببینند.
۳۹ و در حالیکه ابر برآنها سایه افکنده بود او از پیش آنها روانه شد، و بالا به آسمان رفت. و پیروان دیدند و شهادت دادند که او دوباره بالا به آسمان رفت.

----------
/study/scriptures/bofm/3-ne/19
فصل ۱۹
آن دوازده پیرو به مردم تعلیم می دهند و برای دریافت روح القُدس نیایش می کنند — پیروان تعمید می یابند و روح القُدس و خدمت فرشتگان را دریافت می کنند — عیسی با بکار بردن سخنانی که نمی توانند نوشته شوند نیایش می کند — او از ایمان بی اندازه بزرگ این نیفایان گواهی می دهد. نزدیک به ۳۴ میلادی.
۱ و اینک چنین گذشت هنگامی که عیسی بالا به آسمان رفت، جمعیّت پراکنده شد، و هر مردی زنش و فرزندانش را برداشت و به خانۀ خودش بازگشت.
۲ و پیش از آنکه تاریک شود، بیدرنگ سر و صدایی در میان مردم بلند شد که جمعیّت عیسی را دیده اند، و اینکه او آنها را تعلیم داده است و اینکه او خودش را فردایش به جمعیّت نشان خواهد داد.
۳ آری، و حتّی همۀ شب دربارۀ عیسی سر و صدا بلند بود؛ و آنها به مردمی که تعدادشان زیاد بود فرستادگانی فرستادند، آری، تعداد بی اندازه زیادی، همۀ شب بی اندازه زحمت کشیدند که آنها بتوانند فردایش در جایی باشند که عیسی خودش را به جمعیّت نشان می دهد.
۴ و چنین گذشت که فردایش، هنگامی که جمعیّت گرد هم آمدند، بنگرید، نیفای و برادرش کسی را که او از مرگ برخیزانده بود که نامش تیموتاؤس بود، و نیز پسرش که نامش یونس بود، و نیز متئونی و متئونیحا برادرش، و کومِن و کومنونحی، و ارمیا و شمنون، و یونس و صدقیا و اشعیا — اینک اینها نام های پیروانی بودند که عیسی برگزیده بود — و چنین گذشت که آنها پیش رفتند و در میان جمعیّت ایستادند.
۵ و بنگرید، جمعیّت چنان زیاد بود که آنان واداشتند که آنها به دوازده گروه تقسیم شوند.
۶ و آن دوازده تن جمعیّت را آموزش دادند؛ و بنگرید، آنان واداشتند که جمعیّت بر روی زمین زانو بزنند، و بنام مسیح به درگاه پدر نیایش کنند.
۷ و پیروان نیز بنام عیسی به درگاه پدر نیایش کردند. و چنین گذشت که آنان برخاستند و به مردم تعلیم دادند.
۸ و هنگامی که آنها همان سخنانی که عیسی گفته بود را تعلیم دادند — بی هیچ کم و کاستی از سخنانی که عیسی گفته بود — بنگرید، آنها دوباره زانو زدند و بنام عیسی به پدر نیایش کردند.
۹ و آنها برای آنچه که بیشترین خواسته را داشتند نیایش کردند؛ و آنها خواستار شدند که روح القُدس به آنها عطا شود.
۱۰ و هنگامی که آنها بدین گونه نیایش کردند آنها پایین به کنار آب رفتند و جمعیّت آنها را دنبال کردند.
۱۱ و چنین گذشت که نیفای پایین به درون آب رفت و تعمید یافت.
۱۲ و او از آب بیرون آمد و شروع به تعمید دادن نمود. و او همۀ کسانی که عیسی برگزیده بود را تعمید داد.
۱۳ و چنین گذشت هنگامی که آنها همه تعمید یافتند و از آب بیرون آمدند، روح القُدس بر آنها فرود آمد و آنها آکنده از روح القُدس و آتش شدند.
۱۴ و بنگرید، آنها گویی با آتش فراگرفته شدند؛ و آن از آسمان پایین آمد، و جمعیّت آن را شاهد بودند و شهادت دادند؛ و فرشتگان از آسمان پایین آمدند و به آنها تعلیم دادند.
۱۵ و چنین گذشت که در حالیکه فرشتگان به آن پیروان تعلیم می دادند، بنگرید، عیسی آمد و در میان ایستاد و به آنها تعلیم داد.
۱۶ و چنین گذشت که او به جمعیّت سخن گفت، و به آنها فرمان داد که آنها دوباره بر زمین زانو زنند، و اینکه پیروانش نیز بر زمین زانو زنند.
۱۷ و چنین گذشت که هنگامی که آنها همه بر زمین زانو زدند، او به پیروانش فرمان داد که آنها نیایش کنند.
۱۸ و بنگرید، آنها شروع به نیایش کردند؛ و آنها به درگاه عیسی نیایش کردند، او را سَروَرشان و خدایشان خواندند.
۱۹ و چنین گذشت که عیسی از میان آنها راهی شد، و کمی از آنها دور شد و خودش را بر زمین خم کرد، و او گفت:
۲۰ پدر، من از تو سپاسگزارم که تو به اینهایی که من برگزیده ام روح القُدس را عطا کرده ای؛ و این به سبب ایمان آنها در من است که من آنها را از جهان برگزیده ام.
۲۱ پدر، من به درگاه تو نیایش می کنم که تو روح القُدس را به همۀ آنهایی که به سخنانشان ایمان آورند عطا کنی.
۲۲ پدر، تو به آنها روح القُدس را عطا کرده ای برای اینکه آنها به من ایمان دارند؛ و تو می بینی که آنها به من ایمان دارند برای اینکه تو آنها را می شنوی، و آنها به درگاه من نیایش می کنند؛ و آنها به درگاه من نیایش می کنند برای اینکه من با آنها هستم.
۲۳ و اینک پدر، من برای آنان به درگاه تو نیایش می کنم، و نیز برای همۀ کسانی که بر سخنان آنان ایمان آورند، که آنها به من ایمان آورند که من در آنها باشم چنان که تو، پدر، در من هستی که ما یکی شویم.
۲۴ و چنین گذشت که هنگامی که عیسی بدین گونه به درگاه پدر نیایش کرد، او به نزد پیروانش آمد، و بنگرید، آنان هنوز هم، بدون باز ایستادن به نیایش به درگاه او ادامه دادند؛ و آنان سخنان بسیاری را اضافه نکردند، زیرا به آنان چیزی که می بایستی نیایش کنند داده شده بود، و آنان آکنده از آرزو بودند.
۲۵ و چنین گذشت که در حالیکه آنها به درگاه او نیایش می کردند عیسی آنها را برکت داد؛ و چهره اش بر آنها لبخند زد، و نور چهره اش بر آنها درخشید، و بنگرید آنها به همان اندازۀ چهره و نیز جامه های عیسی سپید شدند؛ و بنگرید سپیدی آنها از همۀ سپیدی ها افزون بود؛ آری، حتّی هیچ چیزی بر زمین چنان سپید نبود که بتواند به سپیدی آنها باشد.
۲۶ و عیسی به آنها گفت: به نیایش ادامه دهید؛ از این رو آنها از نیایش کردن باز نایستادند.
۲۷ و او دوباره از پیش آنها برگشت، و کمی دور شد و خودش را بر زمین خم کرد؛ دوباره به درگاه پدر نیایش کرد، گفتا:
۲۸ پدر، من از تو سپاسگزارم که تو کسانی که من برگزیده ام را به سبب ایمانشان پاک نموده ای، و من برای آنها نیایش می کنم، و نیز برای آنهایی که به سخنان آنان ایمان آورند، که آنها از راه ایمان به سخنان آنان، در من پاک شوند، همان گونه که آنان در من پاک شده اند.
۲۹ پدر، من برای جهان نیایش نمی کنم، بلکه برای کسانی که تو از جهان، به سبب ایمانشان به من داده ای، که آنها در من پاک شوند، که من در آنها باشم همان گونه که تو، پدر، در من هستی که ما یکی شویم، که من در آنها شُکوه یابم.
۳۰ و هنگامی که عیسی این سخنان را گفت او دوباره به نزد پیروانش آمد؛ و بنگرید آنها با استواری، بدون باز ایستادن، به درگاه او نیایش کردند؛ و او دوباره بر آنها لبخند زد؛ و بنگرید آنها سپید بودند، همان گونه که عیسی بود.
۳۱ و چنین گذشت که او دوباره کمی دور شد و به درگاه پدر نیایش کرد؛
۳۲ و نه سخنانی که او نیایش کرد را زبان می تواند بگوید، نه سخنانی که او نیایش کرد می تواند از سوی یک انسان نوشته شود.
۳۳ و جمعیّت شنیدند و شهادت دادند؛ و دل هایشان باز بود و آنها در دل هایشان سخنانی که او نیایش کرد را فهمیدند.
۳۴ با این وجود، چنان بزرگ و شگفت انگیز بودند سخنانی که او نیایش کرد که آنها نه می توانند نوشته شوند، نه آنها می توانند از سوی انسان بیان شوند.
۳۵ و چنین گذشت که هنگامی که عیسی به نیایش کردن پایان داد او دوباره به نزد پیروانش آمد، و به آنها گفت: چنین ایمان بزرگی را من در میان یهودیان هرگز ندیده ام؛ از این رو، به سبب بی ایمانیشان، من نمی توانستم به آنها چنین معجزه های بزرگی را نشان دهم.
۳۶ همانا من به شما می گویم، هیچ کدام از آنها نیست که چنین چیزهای بزرگی را، آن گونه که شما دیده اید، دیده باشد؛ نه آنها چنین چیزهای بزرگی را آن گونه که شما شنیده اید را شنیده اند.

----------
/study/scriptures/bofm/3-ne/20
فصل ۲۰
عیسی به شکل معجزه آسایی نان و شراب فراهم می کند و دوباره آیین شام آخر را بر مردم انجام می دهد — بازماندۀ یعقوب به دانش سَروَر خدایشان خواهند آمد و امریکا را به ارث خواهند برد — عیسی پیامبری مانند موسی است، و نیفایان فرزندان پیامبران هستند — مردمِ دیگرِ سَروَر در اورشلیم گرد آورده خواهند شد. نزدیک به ۳۴ میلادی.
۱ و چنین گذشت که او به جمعیّت و همچنین به پیروانش فرمان داد که آنها از نیایش باز ایستند. و او به آنها فرمان داد که آنها در دل هایشان از نیایش کردن باز نایستند.
۲ و او به آنها فرمان داد که آنها برخیزند و روی پاهایشان بایستند. و آنها برخاستند و روی پاهایشان ایستادند.
۳ و چنین گذشت که او نان را دوباره تکه تکه کرد و آن را برکت داد و به پیروانش داد تا بخورند.
۴ و هنگامی که آنها خوردند او به آنها فرمان داد که آنها نان را تکه تکه کنند، و به جمعیّت بدهند.
۵ و هنگامی که آنها به جمعیت نان دادند او به آنها شراب نیز داد تا بنوشند، و به آنها فرمان داد که آنها به جمعیّت نیز بدهند.
۶ اینک، نه نانی، نه شرابی، از سوی پیروان، یا از سوی جمعیّت آورده شده بود؛
۷ ولی او براستی به آنها نان داد تا بخورند، و نیز شراب داد تا بنوشند.
۸ و او به آنها گفت: او که از این نان می خورد از بدن من بر روانش می خورد؛ و او که از این شراب می نوشد از خون من بر روانش می نوشد؛ و روانش هرگز نه گرسنه خواهد شد نه تشنه، بلکه او سیر خواهد بود.
۹ اینک، هنگامی که جمعیّت همه خوردند و نوشیدند، آنها آکنده از روح مقدّس شدند؛ و آنها یکصدا فریاد برآوردند، و عیسی را ستایش کردند، کسی که آنها هم دیدند و هم شنیدند.
۱۰ و چنین گذشت که هنگامی که آنها همه عیسی را ستایش کردند، او به آنها گفت: بنگرید اینک من فرمانی که پدر دربارۀ این مردم، که بازمانده ای از خاندان اسرائیل هستند، به من فرمان داده است را تمام می کنم.
۱۱ شما به یاد می آورید که من به شما سخن گفتم، و گفتم که هنگامی که سخنان اشعیا برآورده گردند — بنگرید آنها نوشته شده اند، شما آنها را در پیش خود دارید، بنابراین آنها را بررسی کنید —
۱۲ و همانا، همانا، من به شما می گویم، که هنگامی که آنها برآورده شوند آن زمانِ برآورده شدن پیمانی است که پدر با مردمش بسته است، ای خاندان اسرائیل.
۱۳ و آنگاه بازماندگانی که بر روی زمین پراکنده خواهند شد، از شرق و از غرب، از جنوب و از شمال، گرد آورده خواهند شد؛ و آنها به دانش سَروَر خدایشان، که آنها را بازخرید کرده است، آورده خواهند شد.
۱۴ و پدر به من فرمان داده است که من به شما این سرزمین را، برای میراثتان، عطا کنم.
۱۵ و من به شما می گویم، که اگر غیریهودیان پس از برکتی که آنها دریافت خواهند کرد، پس از اینکه آنها مردم مرا پراکنده کردند، توبه نکنند —
۱۶ آنگاه شما که بازماندۀ خاندان یعقوب هستید، به میان آنها بروید؛ و شما در میان آنها خواهید بود که بسیار خواهند بود؛ و شما همچون شیری در میان جانوران جنگل، و مانند شیری جوان در میان گلّۀ گوسفندان خواهید بود که اگر به میان آنها برود هم لگدمال می کند هم تکه پاره می کند، و هیچ کسی نمی تواند آنها را رهایی دهد.
۱۷ دست تو بر دشمنان تو بلند خواهد شد، و همۀ دشمنانت از بین خواهند رفت.
۱۸ و من همان گونه که مردی خرمن هایش را در خرمنگاه گرد می آورد مردمم را گرد هم خواهم آورد.
۱۹ زیرا من برای مردمم که پدر با آنها پیمان بسته است، آری، من شاخ تو را آهنین خواهم ساخت، و من سُم های تو را برنجین خواهم ساخت. و تو مردم بسیاری را خرد و خمیر خواهی کرد؛ و من دست آوردشان را بر سَروَر، و داراییشان از تمامی زمین را بر سَروَر تخصیص خواهم داد. و بنگرید، من آنم که این کار را می کند.
۲۰ و چنین خواهد گذشت، پدر می گوید، که شمشیر دادگری من در آن روز بر آنها آویزان خواهد شد؛ و جز اینکه آنها توبه کنند این بر آنها فرود خواهد آمد، پدر می گوید، آری، حتّی بر همۀ ملّت های غیریهود.
۲۱ و چنین خواهد گذشت که من مردمم را برقرار خواهم کرد، ای خاندان اسرائیل.
۲۲ و بنگرید، این مردم را من در این سرزمین برقرار خواهم کرد، تا پیمانی که من با پدرتان یعقوب بسته ام برآورده شود؛ و آن اورشلیمِ نو خواهد بود. و قدرت های بهشت در میان این مردم خواهند بود؛ آری، حتّی من در میان شما خواهم بود.
۲۳ بنگرید، من آنم که موسی درباره اش سخن گفت، گفتا: پیامبری سَروَر خدا از برادرانتان، همانند من، بر شما برمی خیزاند؛ او را شما در همۀ چیزها هر چه که او به شما بگوید خواهید شنید. و چنین خواهد گذشت که هر روانی که آن پیامبر را نشنود از میان مردم بریده خواهد شد.
۲۴ همانا من به شما می گویم، آری، و همۀ پیامبران از سموئیل و کسانی که به دنبال او آمدند، همۀ کسانی که سخن گفته اند، از من گواهی داده اند.
۲۵ و بنگرید، شما فرزندان پیامبران هستید؛ و شما از خاندان اسرائیل هستید؛ و شما از پیمانی هستید که پدر با پدران شما بست، به ابراهیم گفت: و در نوادگان تو همۀ اقوام زمین برکت خواهند یافت.
۲۶ پدر مرا نخست نزد شما برخیزانده، و مرا فرستاد تا شما را برکت دهم در برگرداندن هر کدام از شما از نابکاری هایش؛ و این برای این است که شما فرزندان آن پیمان هستید —
۲۷ و پس از اینکه شما برکت یافتید آنگاه پیمانی که پدر با ابراهیم بست برآورده می شود، گفتا: در نوادگان تو همۀ اقوام زمین برکت خواهند یافت — به برون ریختن روح القُدس از راه من به غیریهودیان، که برکتِ بر غیریهودیان آنها را فراتر از همه توانا خواهد ساخت، به پراکنده کردن مردم من، ای خاندان اسرائیل.
۲۸ و آنها تازیانه ای بر مردم این سرزمین خواهند بود. با این وجود، هنگامی که آنها کمال مژدۀ مرا دریافت نمایند، آنگاه اگر آنها دل هایشان را علیه من سخت گردانند من نابکاری هایشان را بر سر خودشان برخواهم گرداند، پدر می گوید.
۲۹ و من پیمانی که من با مردمم بسته ام را به یاد خواهم آورد؛ و من با آنها پیمان بسته ام که من آنها را در زمان مناسبِ خودم گرد هم خواهم آورد، پدر می گوید، که من دوباره به آنها سرزمین پدرانشان را، که سرزمین اورشلیم است، که برای همیشه سرزمین موعود برای آنها است، برای میراثشان عطا خواهم کرد.
۳۰ و چنین خواهد گذشت که آن زمان می آید، هنگامی که کمال مژدۀ من بر آنها موعظه شود؛
۳۱ و آنها به من ایمان خواهند آورد، که من عیسی مسیح، پسر خدا هستم، و بنام من به درگاه پدر نیایش خواهند کرد.
۳۲ آنگاه نگهبانانِ آنها صدای خود را بلند خواهند کرد، و آنها یکصدا خواهند خواند؛ زیرا آنها با چشم خود خواهند دید.
۳۳ آنگاه پدر آنها را دوباره گرد هم خواهد آورد، و به آنها اورشلیم را برای سرزمین میراثیشان عطا خواهد کرد.
۳۴ آنگاه آنها شادی خواهند کرد — با همدیگر سرود بخوانید، شما ای جاهای ویرانۀ اورشلیم؛ زیرا پدر مردمش را تسلّی داده است، او اورشلیم را بازخرید کرده است.
۳۵ پدر بازوی مقدّسش را در چشمان همۀ ملّت ها نشان داده است؛ و همۀ گوشه های زمین رستگاری پدر را خواهند دید؛ و پدر و من یکی هستیم.
۳۶ و آنگاه آنچه که نوشته شده است رُخ خواهد داد: بیدار شو، دوباره بیدار شو، و نیرویت را برتن کن، ای صهیون؛ جامه های زیبایت را بر تن کن، ای اورشلیم، شهر مقدّس، زیرا از این پس دیگر ختنه نشده و ناپاک به تو وارد نخواهد شد.
۳۷ خودت را از خاک بتکان؛ برخیز، بنشین، ای اورشلیم؛ خودت را از بندهای گردنت آزاد کن، ای دختر اسیر شدۀ صهیون.
۳۸ زیرا بدین گونه سَروَر می گوید: شما خودتان را به هیچ فروخته اید، و شما بدون پول بازخرید خواهید شد.
۳۹ همانا، همانا، من به شما می گویم، که مردمم نام مرا خواهند شناخت؛ آری، در آن روز آنها خواهند فهمید که من آنم که سخن می گوید.
۴۰ و آنگاه آنها خواهند گفت: چه زیباست بر کوه ها پاهای او که نویدِ خوش را بر آنها می آورد، که آرامش را ندا می دهد؛ که نویدِ خوش نیکی را می آورد؛ که رستگاری را ندا می دهد؛ که به صهیون می گوید: خدای تو فرمانروایی می کند!
۴۱ و آنگاه فریادی بر خواهد خاست: روانه شوید، روانه شوید، و از اینجا بیرون روید، چیزی که ناپاک است را دست نزنید؛ از میان آن بیرون روید؛ شمایی که ظروف سَروَر را دربر دارید پاک باشید.
۴۲ زیرا شما نه شتابان بیرون خواهید رفت نه گُریزان؛ زیرا سَروَر پیشاپیش شما خواهد رفت، و خدای اسرائیل پشتیبان شما خواهد بود.
۴۳ بنگرید، خدمتگزار من با دانایی رفتار خواهد کرد؛ او بلند مرتبه و ستوده و نامدار خواهد بود.
۴۴ همان گونه که بسیاری از تو شگفت زده شدند — سیمایش چنان تغییر یافته بود، بیشتر از هر آدمی، و شکلش بیشتر از پسران آدمی —
۴۵ همین گونه او بر ملّت های بسیاری خواهد بارید؛ پادشاهان دهانشان را در برابر او خواهند بست، زیرا آنچه که به آنها گفته نشده بود را آنها خواهند دید؛ و آنچه که آنها نشنیده بودند را آنها خواهند فهمید.
۴۶ همانا، همانا، من به شما می گویم، همۀ این چیزها بدرستی خواهند آمد، همان گونه که پدر به من فرمان داده است. آنگاه این پیمانی که پدر با مردمش بسته است برآورده خواهد شد؛ و سپس اورشلیم دوباره با مردم من سکنه خواهد یافت، و آن سرزمینِ میراثیشان خواهد بود.

----------
/study/scriptures/bofm/3-ne/21
فصل ۲۱
اسرائیل هنگامی که کتاب مورمون پیش می آید گردآوری خواهد شد — غیریهودیان در امریکا همچون مردمی آزاد جای خواهند گرفت — آنها نجات خواهند یافت اگر آنها ایمان آورند و فرمان بَرند؛ وگرنه، آنها بُریده و نابود خواهند شد — اسرائیل اورشلیم نو را خواهد ساخت، و طایفه های گمشده باز خواهند گشت. نزدیک به ۳۴ میلادی.
۱ و همانا من به شما می گویم، من به شما نشانه ای خواهم داد که شما آن زمان هنگامی که این چیزها نزدیک به انجام شدن باشند را بشناسید — زمانی که من، مردمم را، ای خاندان اسرائیل، پس از پراکنده بودن دراز مدّتشان گردآوری کرده و دوباره میانشان صهیون خود را برپا خواهم کرد.
۲ و بنگرید، این چیزی است که من به شما به عنوان نشانه خواهم داد — زیرا همانا من به شما می گویم که هنگامی که این چیزهایی که من به شما اعلام می کنم، و چیزهایی که من به شما پس از این خودم، و با قدرت روح القُدس که از پدر داده خواهد شد اعلام خواهم کرد، بر غیریهودیان آشکار خواهد شد که آنها دربارۀ این مردمی که بازماندۀ خاندان یعقوب هستند، و دربارۀ این مردمم که از سوی آنها پراکنده می شوند آگاهی یابند؛
۳ همانا، همانا، من به شما می گویم، هنگامی که این چیزها بر آنها از سوی پدر آشکار شوند، و از سوی پدر، از آنها به سوی شما پیش آیند؛
۴ زیرا این خِرَدمندی پدر است که آنها در این سرزمین جای گیرند، و با قدرت پدر، مانند مردمی آزاد قرار گیرند، که این چیزها از سوی آنها به بازماندۀ نوادگان شما پیش آیند، که پیمان پدر که او با مردمش بسته است برآورده گردد، ای خاندان اسرائیل؛
۵ بنابراین، هنگامی که این کارها و کارهایی که پس از این از سوی غیریهودیان در میان شما، بر نوادگان شما که به سبب نابکاری در بی ایمانی فرو خواهند رفت، انجام شوند؛
۶ زیرا بدین گونه خواستۀ پدر است که آن از سوی غیریهودیان پیش آید، که او قدرتش را بر غیریهودیان نشان دهد، به این دلیل که غیریهودیان، اگر آنها دل هایشان را سخت نکنند، اینکه آنها توبه کنند و به سوی من آیند و بنام من تعمید یابند و از نکات راستین تعلیمات من آگاهی یابند، تا اینکه آنها در میان مردم من شمرده شوند، ای خاندان اسرائیل؛
۷ و هنگامی که این چیزها رخ دهند که نوادگان شما شروع به دانستن این چیزها نمایند — این نشانه ای برای آنها خواهد بود، که آنها بدانند که کار پدر پیشاپیش به برآورده کردن پیمانی آغاز شده است که او با مردمی بسته است که از خاندان اسرائیل هستند.
۸ و هنگامی که آن روز آید، چنین خواهد گذشت که پادشاهان دهانشان را خواهند بست؛ زیرا آنچه که به آنها گفته نشده بود را آنها خواهند دید؛ و آنچه که آنها نشنیده بودند را آنها خواهند فهمید.
۹ زیرا در آن روز، برای خاطر من پدر کاری انجام خواهد داد که در میان آنها کاری بزرگ و شگفت انگیز خواهد بود؛ و در میان آنها کسانی خواهند بود که با اینکه مردی این را به آنها اعلام خواهد کرد، آن را باور نخواهند کرد.
۱۰ ولی بنگرید، زندگی خدمتگزار من در دست من خواهد بود؛ از این رو، گر چه به سبب آنها سیمایش تغییر می یابد، آنها به او آزار نخواهند رساند. با این حال من او را شفا خواهم داد، زیرا من به آنها نشان خواهم داد که خِرَدمندی من از حیله گری اهریمن بزرگتر است.
۱۱ بنابراین چنین خواهد گذشت که هر کسی که به سخنان من، که عیسی مسیح هستم، ایمان نیاورد، که پدر او را وادار خواهد کرد تا بر غیریهودیان پیش آید، و به او قدرت خواهد داد که او آنها را به نزد غیریهودیان آورَد، (همان گونه که موسی گفت انجام خواهد شد) آنها از میان مردم من که پیمان بسته هستند بُریده خواهند شد.
۱۲ و مردم من که بازماندۀ یعقوب هستند در میان غیریهودیان خواهند بود، آری، در میان آنها همچون شیری که در میان جانوران جنگل است، همچون شیر جوانی در میان گلّه های گوسفند، کسی که، اگر او از میان آنها گذر کند هم لگدمال می کند و هم تکه پاره می کند، و هیچ کسی نمی تواند رهایی یابد.
۱۳ دست آنها بر سر دشمنانشان بلند خواهد شد، و همۀ دشمنانشان از بین خواهند رفت.
۱۴ آری، وای بر غیریهودیان مگر اینکه آنها توبه کنند؛ زیرا چنین خواهد گذشت در آن روز، پدر می گوید، که من اسب های شما را از میانتان از بین خواهم برد، و من ارابه هایتان را نابود خواهم کرد؛
۱۵ و من شهرهای سرزمینت را از بین خواهم برد، و همۀ دژهایت را فرو خواهم ریخت؛
۱۶ و من جادوگری را از سرزمینت بیرون خواهم برد، و تو دیگر فالگیرانی نخواهی داشت؛
۱۷ نگاره های تراشیده شده و نگاره های ایستاده در میانت را نیز من از بین خواهم برد، و تو دیگر کارهای دستان خودت را پرستش نخواهی کرد؛
۱۸ و من بیشه هایت را از میان شما برخواهم کَند؛ همین گونه شهرهایت را نابود خواهم کرد.
۱۹ و چنین خواهد گذشت که همۀ دروغ ها و فریب ها، و حسادت ها و ستیزه جویی ها، و کشیش گری ها، و روسپی گری ها پایان خواهند یافت.
۲۰ زیرا چنین خواهد گذشت، پدر می گوید، که در آن روز هر کسی که توبه نکند و به سوی پسر محبوبم نیاید، آنها را من از میان مردمم خواهم برید، ای خاندان اسرائیل؛
۲۱ و من بر آنها، همان گونه که بر بُت پرستان است، خشم و انتقام قرار خواهم داد، به گونه ای که آنها تابحال ندیده باشند.
۲۲ ولی اگر آنها توبه کنند و سخنانم را بگوش دل بپذیرند و دل هایشان را سخت نکنند، من کلیسایم را در میان آنها برپا خواهم کرد، و آنها به آن پیمان وارد خواهند شد و در میان این بازماندۀ یعقوب، به کسانی که من این سرزمین را برای میراثشان داده ام شمرده خواهند شد.
۲۳ و آنها مردمم، بازماندۀ یعقوب، و همچنین همۀ کسانی که از خاندان اسرائیل بیایند را کمک خواهند کرد که آنها شهری بسازند، که اورشلیم نو خوانده خواهد شد.
۲۴ و آنگاه آنها مردمم را کمک خواهند کرد که آنهایی که بر روی همۀ زمین پراکنده شده اند، در آن، در اورشلیم نو گرد آورده شوند.
۲۵ و آنگاه قدرت بهشت پایین بر آنها خواهد آمد؛ و من نیز در آن میان خواهم بود.
۲۶ و آنگاه کار پدر در آن روز آغاز خواهد شد، یعنی هنگامی که این مژده در میان بازماندۀ این مردم موعظه شود. همانا من به شما می گویم، در آن روز کار پدر در میان همۀ مردم پراکنده شده ام آغاز خواهد شد، آری، حتّی طایفه هایی که گم شده اند، که پدر از اورشلیم آنها را به بیرون هدایت کرده است.
۲۷ آری، آن کار در میان همۀ مردم پراکنده شده ام آغاز خواهد شد، تا پدر راهی را که با آن آنها به سوی من بیایند را آماده کند، که آنها پدر را بنام من فرا خوانند.
۲۸ آری، و آنگاه کار آغاز خواهد شد، تا پدر در میان همۀ ملّت ها در آماده کردن راهی که با آن مردمش در خانه در سرزمین میراثیشان گرد آورده شوند.
۲۹ و آنها از همۀ ملّت ها بیرون خواهند رفت؛ و آنها نه با شتاب بیرون خواهند رفت، نه گریزان، زیرا من پیشاپیش آنها خواهم رفت، پدر می گوید، و من پشتیبان آنها خواهم بود.

----------
/study/scriptures/bofm/3-ne/22
فصل ۲۲
در روزهای آخر، صهیون و میخ هایش برپا خواهند شد، و اسرائیل در رحمت و مهربانی گردآورده خواهد شد — آنها پیروز خواهند شد — مقایسه با اشعیا ۵۴. نزدیک به ۳۴ میلادی.
۱ و آنگاه آنچه که نوشته شده است رُخ خواهد داد: بخوان، ای نازا، تو که نزائیدی؛ سرود بخوان، بلند فریاد برآور، تو که درد زایمان نکشیدی؛ زیرا سَروَر می گوید فرزندان آن بی بچه بیشتر از فرزندان زنِ ازدواج کرده است.
۲ جای چادرت را بزرگ کن، و بگذار آنها پرده های مسکونی تو را پهن کنند؛ دریغ نکن، طناب هایت را دراز کن و میخ هایت را محکم کن؛
۳ زیرا تو به سوی راست و به سوی چپ به پیش خواهی رفت، و نوادگان تو غیریهودیان را به ارث خواهند برد و شهرهای متروکه را مسکونی خواهند کرد.
۴ نترس، زیرا تو شرمسار نخواهی شد؛ تباه هم نخواهی شد، زیرا تو شرمنده نخواهی شد؛ زیرا تو شرم جوانیت را فراموش خواهی کرد و رسوایی جوانیت را به یاد نخواهی آورد، و رسوایی بیوگی خود را دیگر به یاد نخواهی آورد.
۵ زیرا پروردگار تو، شوهر تو، سَروَر سپاهیان نام او است؛ و بازخریدار تو، قدّوس اسرائیل — خدای تمام زمین او خوانده خواهد شد.
۶ زیرا سَروَر تو را همچون زنی ترک شده و در روح غمگین شده و همسری جوان خوانده است هنگامی که تو پس زده شده ای، خدای تو می گوید.
۷ زیرا برای یک لحظۀ کوتاه من تو را تَرک کرده ام، ولی با رحمت های عظیم من تو را گرد خواهم آورد.
۸ در غضب اندکی من رخسارم را از تو برای یک لحظه پنهان کردم، ولی با مهرورزی ابدی من بر تو رحمت خواهم داشت، سَروَر بازخریدار تو می گوید.
۹ زیرا این مانند آب های نوح برای من است، زیرا همان گونه که من سوگند یاد کرده ام که آب های نوح دیگر بر زمین جاری نشوند، همان گونه من سوگند یاد کردم که از تو خشمگین نشوم.
۱۰ زیرا کوه ها جدا خواهند شد و تپّه ها برداشته خواهند شد، ولی نه مهرورزی من از شما جدا خواهد شد، نه پیمان آرامشم برداشته خواهد شد، سَروَر که بر تو رحمت داشته است می گوید.
۱۱ ای رنجدیده، پرتاپ شده در تُندباد، و تسلّی نیافته! بنگر، من سنگهای تو را با رنگ های درخشان بنا خواهم کرد، و پایه های تو را با یاقوتِ کبود بناخواهم نهاد.
۱۲ و من پنجره های تو را از عقیق، و دروازه های تو را از یاقوت سرخ، و همۀ مرزهای تو را از سنگ های گرانبها خواهم ساخت.
۱۳ و همۀ فرزندان تو از سَروَر آموزش خواهند دید؛ و بزرگ خواهد بود آرامش فرزندان تو.
۱۴ در پرهیزکاری، تو برپا خواهی شد؛ تو از ستم دور خواهی بود چون تو نخواهی ترسید، و از دهشت، زیرا آن نزدیک تو نخواهد آمد.
۱۵ بنگر، آنها بدرستی علیه تو گرد هم خواهند آمد، ولی نه از سوی من؛ همۀ کسانی که علیه تو گرد هم آیند به خاطر تو فرو خواهند افتاد.
۱۶ بنگر، من آن آهنگر که زغال ها را در آتش می دمد، و آنکه ابزاری برای کارش پیش می آورد را آفریده ام؛ و من نابودکننده را آفریده ام تا نابود کند.
۱۷ هیچ سلاحی که علیه تو شکل یابد کامروا نخواهد شد؛ و هر زبانی را که علیه تو ناسزا گوید تو در داوری محکوم خواهی کرد. این است ارثیۀ خدمتگزاران سَروَر، و پرهیزکاریشان از من است، سَروَر می گوید.

----------
/study/scriptures/bofm/3-ne/23
فصل ۲۳
عیسی سخنان اشعیا را تأیید می کند — او به مردم فرمان می دهد تا سخنان پیامبران را بررسی کنند — سخنان سموئیل لامانی دربارۀ رستاخیز به نگاشته های آنها افزوده می شود. نزدیک به ۳۴ میلادی.
۱ و اینک، بنگرید، من به شما می گویم، که شما می بایستی این چیزها را بررسی کنید. آری، فرمانی من به شما می دهم که شما این چیزها را با کوشایی بررسی کنید؛ زیرا عظیم هستند سخنان اشعیا.
۲ زیرا بدرستی او با توجّه به همۀ چیزها دربارۀ مردمم که از خاندان اسرائیل هستند سخن گفت؛ بنابراین ناگزیر باید که او به غیریهودیان نیز سخن گفته باشد.
۳ و همۀ چیزهایی که او گفت، برپایۀ سخنانی که او گفت، رخ داده اند و رخ خواهند داد.
۴ بنابراین به سخنانم توجّه کنید؛ چیزهایی که من به شما گفته ام را بنویسید؛ و برپایۀ زمان و خواست پدر، آنها بر غیریهودیان پیش خواهند رفت.
۵ و هر کسی که سخنانم را بگوش دل بپذیرد و توبه کند و تعمید یابد، همان نجات خواهد یافت. سخنانِ پیامبران را بررسی کنید، زیرا بسیاری خواهند بود که از این چیزها گواهی می دهند.
۶ و اینک چنین گذشت که هنگامی که عیسی این سخنان را گفت او دوباره به آنها گفت، پس از اینکه او همۀ نوشته های مقدّس را که آنها دریافت کرده بودند را برای آنها تفسیر کرد، او به آنها گفت: بنگرید، نوشته های مقدّس دیگری که شما ننوشته اید را من می خواهم که شما بنویسید.
۷ و چنین گذشت که او به نیفای گفت: نگاشته هایی که تو نگه داشته ای را پیش آور.
۸ و هنگامی که نیفای آن نگاشته ها را پیش آورد و آنها را در برابر او نهاد، او چشمانش را بر آنها انداخت و گفت:
۹ همانا من به شما می گویم، من به خدمتگزارم سموئیلِ لامانی فرمان دادم که او برای این مردم گواهی دهد، که در آن روز که پدر نامش را در من شُکوه دهد مقدّسین بسیاری هستند که از میان مُردِگان برخواهند خاست و بر بسیاری پدیدار خواهند شد، و به آنها تعلیم خواهند داد. و او به آنها گفت: آیا چنین نشد؟
۱۰ و پیروانش به او پاسخ دادند و گفتند: آری، ای سَروَر، سموئیل برپایۀ سخنان تو نبوّت کرد، و آنها همه برآورده شده اند.
۱۱ و عیسی به آنها گفت: چگونه است که شما این چیزها را ننوشته اید، که مقدّسین بسیاری برخاستند و بر بسیاری پدیدار شدند و به آنها تعلیم دادند؟
۱۲ و چنین گذشت که نیفای به یاد آورد که این چیز نوشته نشده است.
۱۳ و چنین گذشت که عیسی فرمان داد که آن نوشته شود؛ بنابراین آن همان گونه که او فرمان داد نوشته شد.
۱۴ و اینک چنین گذشت که هنگامی که عیسی همۀ نوشته های مقدّسی که آنها نوشته بودند را یکجا تفسیر کرد، او به آنها فرمان داد که آنها چیزهایی که او برایشان تفسیر کرده بود رابه آنها آموزش دهند.

----------
/study/scriptures/bofm/3-ne/24
فصل ۲۴
فرستادۀ سَروَر راه را برای آمدن دوّم آماده می کند — مسیح بهداوری می نشیند — اسرائیل فرمان داده می شود تا ده یک و پیشکش پرداخت کنند — یک کتاب یادگار نگه داشته می شود — مقایسه با ملاکی ۳. نزدیک به ۳۴ میلادی.
۱ و چنین گذشت که او به آنها فرمان داد که آنها سخنانی که پدر به ملاکی داده بود که او به آنها بگوید را بنویسند. و چنین گذشت که پس از اینکه آنها نوشته شدند او آنها را تفسیر کرد. و اینها سخنانی هستند که او برای آنها گفت، گفتا: بدین گونه پدر به ملاکی گفت — بنگر، من فرستاده ام را می فرستم، و او راه را پیش از من آماده خواهد کرد، و سَروَر، کسی که شما به دنبالش هستید، ناگهان به معبدش خواهد آمد، یعنی آن فرستادۀ پیمان که شما در آن دلشادید؛ بنگر، او خواهد آمد، سَروَر سپاهیان می گوید.
۲ ولی چه کسی می تواند در روز آمدن او تاب آورد، و چه کسی هنگامی که او پدیدار می شود خواهد ایستاد؟ زیرا او مانند آتش یک پالایشگاه، و مانند صابون جامه شویان است.
۳ و او همچون یک پالایش دهنده و پاک کنندۀ نقره خواهد نشست؛ و او پسران لاوی را پاک خواهد کرد، و آنها را همچون طلا و نقره خواهد زدود، که آنها به سَروَر پیشکشی در پرهیزکاری پیشکش کنند.
۴ آنگاه پیشکشیِ یهودا و اورشلیم به نزد سَروَر دلنشین خواهد بود، همان گونه که در روزگار پیشین و همان گونه که در سال های پیش از این بود.
۵ و من نزدیک تو خواهم آمد تاداوری کنم؛ و من علیه افسونگران و علیه زناکاران و علیه سوگند یاد کنندگانِ به دروغ، و علیه کسانی که به کارگران در مزدشان، به بیوگان و یتیمان ستم می کنند، و از بیگانه روی برمی گردانند، و از من نمی ترسند، شاهدی شتابان خواهم بود، سَروَرِ سپاهیان می گوید.
۶ زیرا من سَروَر هستم، من تغییر نمی یابم؛ بنابراین شما پسران یعقوب سوزانده نمی شوید.
۷ حتّی از روزگار پدرانتان شما از آیین های من دوری کرده اید، و آنها را نگه نداشته اید. به سوی من باز آیید و من به سوی شما بازخواهم گشت، سَروَرِ سپاهیان می گوید. ولی شما می گویید: چگونه ما باز گردیم؟
۸ آیا آدمی به خدا دستبرد می زند؟ با این حال شما به من دستبرد زده اید. ولی شما می گویید: چگونه ما به تو دستبرد زده ایم؟ در ده یک ها و پیشکشی ها.
۹ شما با نفرینی نفرین شده اید، زیرا شما، حتّی این تمامی ملّت، به من دستبرد زده اید.
۱۰ همۀ ده یک ها را به انبار آورید، که در خانۀ من غذا باشد؛ و اینک با این مرا آزمایش کنید، سَروَر سپاهیان می گوید، آیا من پنجره های آسمان را بر شما باز نخواهم کرد، و برکتی بر شما فرو نخواهم ریخت که جای کافی نباشد تا آن را بپذیرد.
۱۱ و من بلعنده را برای خاطر شما نکوهش خواهم کرد، و او میوه های زمین شما را نابود نخواهد کرد؛ نه اینکه تاک شما میوه اش را پیش از زمان در کشتزارها خواهد ریخت، سَروَر سپاهیان می گوید.
۱۲ و همۀ ملّت ها شما را برکت یافته خواهند خواند، زیرا شما یک سرزمین دلپسند خواهید بود، سَروَر سپاهیان می گوید.
۱۳ سخنان شما علیه من سخت بوده است، سَروَر می گوید. با این حال شما می گویید: چه علیه تو گفته ایم؟
۱۴ شما گفته اید: این بیهوده است تا خدا را خدمت کنیم، و سود آن چیست که ما آیین های او را نگه داشته ایم و اینکه ما با سوگواری در برابر سَروَر سپاهیان گام برداشته ایم؟
۱۵ و اینک ما مغروران را خوشحال می خوانیم؛ آری، آنهایی که نابکاری می کنند کامیاب می شوند؛ آری، حتّی آنهایی که خدا را آزمایش کردند رهایی می یابند.
۱۶ آنگاه آنهایی که از سَروَر می ترسیدند با یکدیگر بارها سخن گفتند، و سَروَر بگوش دل پذیرفت و شنید؛ و یک کتاب یادگار برای آنهایی که از سَروَر می ترسیدند، و کسانی که نام او را گرامی می داشتند، پیش او نوشته شد.
۱۷ و آنها از آن من خواهند بود، سَروَر سپاهیان می گوید، در آن روز هنگامی که من جواهراتم را گردآوری می کنم؛ و من آنها را امان خواهم داد همچون پدری که پسر خودش را امان می دهد که او نجات یابد.
۱۸ آنگاه شما بازخواهید گشت و پرهیزکار را از نابکار، او که خدا را خدمت می کند از او که خدا را خدمت نمی کند، تشخیص خواهید داد.

----------
/study/scriptures/bofm/3-ne/25
فصل ۲۵
در آمدن دوّم، مغروران و نابکاران همچون پوشال سوزانده خواهند شد — ایلیا پیش از آن روز بزرگ و دهشت انگیز بازخواهد گشت — مقایسه با ملاکی ۴. نزدیک به ۳۴ میلادی.
۱ زیرا بنگرید، آن روز خواهد آمد که همچون تنوری بسوزاند، و همۀ مغروران، آری، و همۀ کسانی که نابکاری می کنند پوشال خواهند بود؛ و آن روزی که می آید آنها را خواهند سوزاند، سَروَر سپاهیان می گوید، که نه ریشه و نه شاخه ای از آنها باقی خواهد ماند.
۲ ولی به شمایی که از نام من می ترسید، پسر پرهیزکاری با شفا بخشی در بال هایش برخواهد خاست؛ و شما پیش خواهید رفت و همچون گوساله ها در آغُل رشد خواهید کرد.
۳ و شما نابکاران را لگدمال خواهید کرد؛ زیرا در آن روز که من چنین کنم آنها خاکستر زیر کف پاهایتان خواهند بود، سَروَر سپاهیان می گوید.
۴ خدمتگزارم، قانون موسی را که من در حوریب برای همۀ اسرائیل با دستورات وداوری هایی به او فرمان دادم به یاد آور.
۵ بنگرید، من پیش از آمدن آن روز بزرگ و دهشت انگیزِ سَروَر، ایلیای پیامبر را برای شما می فرستم؛
۶ و او دل های پدران را به سوی فرزندان، و دل های فرزندان را به پدرانشان، برخواهد گرداند، مبادا من بیایم و زمین را با نفرینی در هم بکوبم.

----------
/study/scriptures/bofm/3-ne/26
فصل ۲۶
عیسی همۀ چیزها را از آغاز تا پایان تفسیر می کند — نوزادان و بچه ها چیزهای شگفت انگیزی بیان می کنند که نمی توانند نوشته شوند — کسانی که در کلیسای مسیح هستند در همۀ چیزها در میان خود سهیم هستند. نزدیک به ۳۴ میلادی.
۱ و اینک چنین گذشت که هنگامی که عیسی این چیزها را گفت او آنها را برای آن جمعیّت تفسیر کرد؛ و او همۀ چیزها، هم بزرگ و هم کوچک را برای آنها تفسیر کرد.
۲ و او گفت: این نوشته های مقدّس که شما با خود نداشتید، پدر فرمان داد که من به شما بدهم؛ زیرا این خردمندیِ در او بود که آنها به نسل های آینده داده شوند.
۳ و او همۀ چیزها را تفسیر کرد، حتّی از آغاز تا زمانی که او در شُکوهش خواهد آمد — آری، حتّی همۀ چیزهایی که بر روی زمین خواهند آمد، حتّی تا اینکه عناصر از گرمایی سوزان ذوب شوند، و زمین همچون طوماری در هم بپیچد، و آسمان ها و زمین از میان بروند؛
۴ و حتّی تا آن روز بزرگ و آخر، هنگامی که همۀ مردم و همۀ اقوام، و همۀ ملّت ها و زبان ها در برابر خدا بایستند، تا برای کارهایشان، خواه آنها نیک باشند یا خواه آنها پلید باشند، داوری شوند —
۵ اگر آنها نیک باشند، به سوی رستاخیز زندگی ابدی؛ و اگر آنها پلید باشند، به سوی رستاخیزِ لعنت؛ روی یک راستا، یکی دراین سو و دیگری در آن سو، برپایۀ رحمت و دادگری و قداستی که در مسیح است، کسی که پیش از اینکه جهان آغاز شود بود.
۶ و اینک حتّی یک صدم از چیزهایی که عیسی براستی به مردم آموزش داد نمی تواند در این کتاب نوشته شود؛
۷ ولی بنگرید نگاشته های نیفای بخش بیشتر چیزهایی که او به مردم آموزش داد را دربر دارد.
۸ و این چیزها را من نوشته ام که بخش کوچکتر چیزهایی است که او به مردم آموزش داد؛ و من آنها را نوشته ام با این نیّت که آنها دوباره، از سوی غیریهودیان، برپایۀ سخنانی که عیسی گفته است، بر این مردم آورده شوند.
۹ و هنگامی که آنها این را دریافت کنند، که لازم است که آنها آن را نخست داشته باشند، تا ایمانشان را آزمایش کنند، و اگر چنین شود که آنها به این چیزها ایمان آورند آنگاه آن چیزهای بزرگتر بر آنها پدیدار خواهد شد.
۱۰ و اگر چنین شود که آنها به این چیزها ایمان نیاورند، آنگاه آن چیزهای بزرگتر از آنها دور نگه داشته خواهد شد، تا محکوم شوند.
۱۱ بنگرید، من در آستانۀ نوشتن آنها بودم، همۀ چیزهایی که بر ورقه های نیفای کنده کاری شده اند، ولی سَروَر مرا از آن منع کرد، گفتا: من ایمان مردمم را آزمایش خواهم کرد.
۱۲ بنابراین من، مورمون، چیزهایی که از سوی سَروَر به من فرمان داده شده است را می نویسم. و اینک من، مورمون، به گفته هایم پایان می دهم، و به نوشتن چیزهایی که به من فرمان داده شده است می پردازم.
۱۳ بنابراین، من می خواهم که شما بنگرید که سَروَر براستی، برای مدّت سه روز، به مردم آموزش داد؛ و پس از آن او خودش را به آنها بارها نشان داد، و بارها نان تکه تکه کرد، و آن را برکت داد و آن را به آنها داد.
۱۴ و چنین گذشت که او به فرزندان آن جمعیّتی که با آنها سخن گفته بود آموزش داد و خدمت کرد، و او زبانشان را گشود، و آنها چیزهای بزرگ و شگفت انگیزی، حتّی بزرگتر از آنچه او بر مردم آشکار کرده بود، به پدرانشان گفتند؛ و او زبانشان را گشود که آنها بتوانند بیان کنند.
۱۵ و چنین گذشت که پس از اینکه او بالا به بهشت رفت — بار دوّم که او خودش را به آنها نشان داد و به نزد پدر رفت، پس از شفا دادن همۀ بیمارانشان و لنگانشان، و باز نمودن چشم های نابینایانشان و گشودن گوش های ناشنوایانان، و حتّی همه گونه درمانی در میان آنها، و برخیزاندن مردی از مرگ، و نشان دادن قدرتش به آنها، و بالا به نزد پدر رفت —
۱۶ بنگرید، چنین گذشت فردایش که جمعیّت خودشان گرد هم آمدند، و آنها این بچه ها را هم دیدند و هم شنیدند؛ آری، حتّی نوزادان دهانشان را باز کردند و چیزهای شگفت انگیزی بیان کردند؛ و چیزهایی که آنها بیان کردند منع شدند که هیچ کسی آنها را بنویسد.
۱۷ و چنین گذشت که پیروانی که عیسی برگزیده بود از آن زمان به بعد شروع به تعمید دادن و آموزش همۀ کسانی که به سوی آنها می آمدند نمودند؛ و همۀ کسانی که بنام عیسی تعمید می یافتند آکنده از روح القُدس می شدند.
۱۸ و بسیاری از آنها چیزهای ناگفتنی که اجازه داده نشده است تا نوشته شوند، دیدند و شنیدند.
۱۹ و آنها به یکدیگر آموزش می دادند و خدمت می کردند؛ و آنها همۀ چیزها را در میان خود به اشتراک می گذاشتند، هر کسی با دیگری با دادگری رفتار می کرد.
۲۰ و چنین گذشت که آنها همۀ چیزها را همان گونه که عیسی به آنها فرمان داده بود انجام می دادند.
۲۱ و آنهایی که بنام عیسی تعمید می یافتند کلیسای مسیح خوانده می شدند.

----------
/study/scriptures/bofm/3-ne/27
فصل ۲۷
عیسی به آنها فرمان می دهد تا کلیسا را بنام او بخوانند — تبلیغ و قربانی شدن کفّاره ای او مژدۀ او را پایه گذاری می کند — آدمیان فرمان داده شده اند تا توبه کنند و تعمید یابند که آنها بدست روح القُدس تقدیس شوند — آنها حتّی همان گونه باید شوند که مسیح است. نزدیک به ۳۴–۳۵ میلادی.
۱ و چنین گذشت که همچنان که پیروان عیسی سفر می کردند و چیزهایی که آنها هم دیده و هم شنیده بودند را موعظه می کردند و بنام عیسی تعمید می دادند، چنین گذشت که آن پیروان گرد هم آمدند و در نیایش و روزۀ توانمندی متّحد شدند.
۲ و عیسی دوباره خودش را به آنها نشان داد، زیرا آنها بنام او به درگاه پدر نیایش می کردند؛ و عیسی آمد و در میان آنها ایستاد، و به آنها گفت: چه می خواهید که من به شما عطا کنم؟
۳ و آنها به او گفتند: ای سَروَر، ما می خواهیم که تو نامی که ما با آن این کلیسا را بخوانیم برای ما بگویی؛ زیرا در میان مردم در این باره جَر و بحث هایی هست.
۴ و سَروَر به آنها گفت: همانا، همانا، من به شما می گویم، چرا مردم به سبب این چیز غُرولند و جر و بحث می کنند؟
۵ آیا آنها نوشته های مقدّس را نخوانده اند که می گوید شما باید نام مسیح را که نام من است بر خود بگیرید؟ زیرا با این نام شما در روز آخر فرا خوانده خواهید شد؛
۶ و هر کسی که نام مرا بر خود بگیرد و تا پایان پایداری کند، همان در روز آخر نجات خواهد یافت.
۷ بنابراین، هر کاری که شما انجام می دهید، شما آن را بنام من انجام دهید؛ بنابراین شما کلیسا را بنام من بخوانید؛ و بنام من پدر را فرا خوانید که او کلیسا را برای خاطر من برکت خواهد داد.
۸ و چگونه است که آن کلیسای من باشد مگر اینکه آن بنام من خوانده شود؟ زیرا اگر کلیسا بنام موسی خوانده شود آنگاه آن کلیسای موسی است؛ یا اگر آن بنام مردی خوانده شود آنگاه آن کلیسای آن مرد است؛ ولی اگر آن بنام من خوانده شود آنگاه آن کلیسای من است، اگر چنین شود که آنها بر مژدۀ من ساخته شوند.
۹ همانا من به شما می گویم، که شما بر مژدۀ من ساخته شده اید؛ بنابراین شما هر چیزی را که انجام می دهید، آن را بنام من بخوانید؛ بنابراین اگر شما، برای کلیسا، پدر را فرا می خوانید، اگر آن بنام من باشد پدر شما را خواهد شنید؛
۱۰ و اگر چنین شود که آن کلیسا بر مژدۀ من ساخته شود آنگاه پدر کارهای خودش را در آن نشان خواهد داد.
۱۱ ولی اگر آن بر مژدۀ من ساخته نشود، و بر کارهای آدمیان ساخته شود، یا بر کارهای اهریمن، همانا من به شما می گویم آنها در کارهایشان برای فصلی شادی دارند، و پس از زمان کوتاهی پایان فرا می رسد، و آنها بریده و به آتش افکنده می شوند، جایی که از آن هیچ بازگشتی نیست.
۱۲ زیرا کارهایشان آنها را دنبال می کند، زیرا این به سبب کارهای آنها است که آنها بریده می شوند؛ بنابراین چیزهایی که من به شما گفته ام را به یاد داشته باشید.
۱۳ بنگرید من به شما مژده ام را داده ام، و این است مژده ای که من به شما داده ام — اینکه من به جهان آمدم تا خواستۀ پدرم را انجام دهم، برای اینکه پدرم مرا فرستاد.
۱۴ و پدرم مرا فرستاد که من بر صلیب کشیده شوم؛ و پس از اینکه من بر صلیب کشیده شدم، اینکه من همۀ آدمیان را به سوی خودم بکشانم، که همان گونه که من بدست آدمیان بالا برده شده ام همان گونه آدمیان بدست پدر بالا برده خواهند شد، تا در برابر من بایستند، تا برای کارهایشان داوری شوند، خواه آنها نیک باشند یا خواه آنها پلید باشند —
۱۵ و به این دلیل من بالا برده شده ام؛ بنابراین، برپایۀ قدرتِ پدر، من همۀ آدمیان را به سوی خودم خواهم کشاند که آنها برپایۀ کارهایشان داوری شوند.
۱۶ و چنین خواهد گذشت، که هر کسی که توبه کند و بنام من تعمید یابد سرشار خواهد شد؛ و اگر او تا پایان پایداری کند، بنگرید، او را من در پیشگاه پدرم در آن روز هنگامی که من خواهم ایستاد تا جهان را داوری کنم بیگناه خواهم شمرد.
۱۷ و او که تا پایان پایداری نکند، او نیز همان است که، به سبب دادگری پدر، بریده و به آتش افکنده می شود، جایی که آنها دیگر نمی توانند از آن بازگردند.
۱۸ و این است سخنی که او به فرزندان آدمی عطا کرده است. و به این دلیل او سخنانی را که داده است برآورده می سازد، و او دروغ نمی گوید بلکه همۀ سخنانش را برآورده می سازد.
۱۹ و هیچ چیز ناپاکی نمی تواند به ملکوتِ او وارد شود؛ بنابراین هیچ چیزی به آسایش او وارد نمی شود مگر کسانی که به سبب ایمان شان و توبه ازهمۀ گناهانشان و ایمان داشتن شان تا به پایان، تنپوش هایشان را با خون من شسته باشند.
۲۰ اینک این است آن فرمان: توبه کنید، همۀ شما کرانه های زمین، و به سوی من آیید و بنام من تعمید یابید، که با دریافت روح القُدس تقدیس شوید، که در پیشگاه من در روز آخر بی لکّه بایستید.
۲۱ همانا، همانا، من به شما می گویم، این مژدۀ من است؛ و شما چیزهایی که باید در کلیسای من انجام دهید را می دانید؛ زیرا کارهایی را که شما دیده اید من انجام می دهم همان را نیز شما انجام دهید؛ زیرا آنچه را که شما دیده اید من انجام می دهم همان را شما انجام دهید؛
۲۲ بنابراین، اگر شما این چیزها را انجام دهید برکت یافته هستید، زیرا در روز آخر بلند خواهید شد.
۲۳ چیزهایی که دیده اید و شنیده اید را بنویسید، مگر آنهایی که منع شده اند.
۲۴ کارهای این مردمی که خواهند بود را بنویسید، همان گونه که آنچه که بوده است نوشته شده است.
۲۵ زیرا بنگرید، از این کتاب هایی که نوشته شده اند و نوشته خواهند شد، این مردم داوری خواهند شد، زیرا با آنها کارهایشان بر آدمیان آشکار خواهد شد.
۲۶ و بنگرید، همۀ چیزها بدست پدر نوشته شده اند، بنابراین از این کتاب هایی که نوشته خواهند شد جهان داوری خواهد شد.
۲۷ و شما بدانید که برپایۀ داوری که من بر شما خواهم کرد، از سوی این مردم داوری خواهید شد که دادگرانه خواهد بود. بنابراین، به چه شیوه ای از آدمیان شما می بایستی باشید؟ همانا من به شما می گویم، همان گونه که من هستم.
۲۸ و اینک من به سوی پدر می روم. و همانا من به شما می گویم، هر چیزی که شما بنام من از خدا بخواهید به شما داده خواهد شد.
۲۹ بنابراین، جویا شوید، و شما دریافت خواهید کرد؛ در بزنید، و آن بر روی شما باز خواهد شد؛ زیرا او که جویا شود دریافت می کند؛ و بر او که در زند، آن باز خواهد شد.
۳۰ و اینک، بنگرید، شادی من زیاد است، حتّی به کامل بودن به سبب شما و همچنین این نسل؛ آری، و حتّی پدر شادمانی می کند، و همچنین همۀ فرشتگان مقدّس، به سبب شما و این نسل؛ زیرا هیچکدام از آنها گمراه نشده اند.
۳۱ بنگرید، من می خواهم که شما بفهمید؛ زیرا من منظورم آنهایی هستند که اینک از این نسل زنده هستند؛ و هیچکدام از آنها گمراه نشده اند؛ و در آنها من کمال شادی را دارم.
۳۲ ولی بنگرید، نسل چهارم از این نسل مرا اندوهگین می کند، زیرا آنها از سوی او که همان پسرِ تباهی است اسیر شده به بیراهه کشیده می شوند؛ زیرا آنها مرا برای نقره و طلا خواهند فروخت، و برای آنچه که بید فاسد می کند و دزدان به آن وارد می شوند و می دزدند. و در آن روز من با آنها برخورد خواهم کرد، حتّی در برگرداندن کارهایشان بر سر خودشان.
۳۳ و چنین گذشت که هنگامی که عیسی به این گفته ها پایان داد او به پیروانش گفت: از دروازۀ تَنگ وارد شوید؛ زیرا تَنگ است آن دروازه و باریک است راهی که به زندگی رهنمون می شود، و تعداد کمی هستند که آن را پیدا می کنند؛ ولی پهن است دروازه و پهناور است راهی که به مرگ زهنمون می شود، و بسیاری هستند که روانۀ آن می شوند تا اینکه شب فرا رسد، که در آن هیچ آدمی نمی تواند کار کند.

----------
/study/scriptures/bofm/3-ne/28
فصل ۲۸
نُه نفر از آن دوازده پیرو خواستارند و میراثی در ملکوتِ مسیح به آنها هنگامی که می میرند وعده داده می شود — آن سه نیفایانی خواستارند تا قدرت بر مرگ داشته باشند و به آنها این قدرت داده می شود تا بر روی زمین باقی بمانند تا زمانی که عیسی دوباره می آید — آنها منتقل می شوند و چیزهایی را می بینند که نمی توان بیان کرد، و آنها اینک در میان آدمیان خدمت می کنند. نزدیک به ۳۴–۳۵ میلادی.
۱ و چنین گذشت که هنگامی که عیسی این سخنان را گفت، او با یک یک پیروانش سخن گفت، به آنها گفت: چه چیزی را شما از من خواستارید، پس از اینکه من به نزد پدر رفتم؟
۲ و آنها همه، بجز آن سه تن، سخن گفته، گفتند: ما خواستاریم که پس از اینکه به اندازۀ عُمر یک انسان زندگی کردیم، اینکه خدمت ما که تو ما را به آن فراخوانده ای پایان پذیرد، اینکه ما بسرعت به نزد تو در ملکوتِ تو بیاییم.
۳ و او به آنها گفت: برکت یافته هستید شما برای اینکه شما این چیز را از من خواستارید؛ بنابراین، پس از اینکه شما هفتاد و دو ساله شدید شما به نزد من در ملکوتم خواهید آمد؛ و با من شما آسایش خواهید یافت.
۴ و هنگامی که او به آنها سخن گفت، او به سوی آن سه تن برگشت، و به آنها گفت: شما چه می خواهید که من برای شما انجام دهم، هنگامی که من به نزد پدر رفتم؟
۵ و آنها در دل هایشان اندوهگین شدند، زیرا آنها جرأت نداشتند به او چیزی که آنها خواستار بودند را بگویند.
۶ و او به آنها گفت: بنگرید، من از اندیشه هایتان آگاهم، و شما خواستار چیزی هستید که یوحنای محبوبم که در خدمت من با من بود، پیش از اینکه من بدست یهودیان بالا برده شوم، از من خواستار شد.
۷ بنابراین، بیشتر برکت یافته هستید شما، زیرا شما هرگز طعم مرگ را نخواهید چِشید؛ بلکه شما زندگی خواهید کرد تا همۀ کارهای پدر بر فرزندان آدمیان را بنگرید، حتّی تا زمانی که همۀ چیزها برپایۀ خواست پدر برآورده شوند، هنگامی که من در شُکوهم با قدرت های بهشت خواهم آمد.
۸ و شما هرگز درد مرگ را نخواهید کِشید، بلکه هنگامی که من در شُکوهم خواهم آمد شما در یک چشم بهم زدن از فناپذیری به فناناپذیری تغییر خواهید یافت؛ و آنگاه شما در ملکوتِ پدرم برکت خواهید یافت.
۹ و دوباره، شما تا زمانی که در جسم بسر می برید نه دردی خواهید داشت، نه اندوهی مگر برای گناهان جهانیان؛ و همۀ این را به سبب چیزی که شما از من خواستار شده اید من انجام خواهم داد، زیرا شما خواستار شده اید که تا زمانی که جهان برپاست روان های آدمیان را به سوی من آورید.
۱۰ و به این دلیل شما کمال شادی را خواهید داشت؛ و شما در ملکوتِ پدرم خواهید نشست؛ آری، شادی شما کامل خواهد بود، همان گونه که پدر کمال شادی را به من داده است؛ و شما حتّی همان گونه که من هستم خواهید بود، و من حتّی همان گونه که پدر است هستم؛ و پدر و من یکی هستیم؛
۱۱ و روح القُدس از پدر و من گواهی می دهد؛ و پدر روح القُدس را، به خاطر من، به فرزندان آدمی عطا می کند.
۱۲ و چنین گذشت که هنگامی که عیسی این سخنان را گفت، او هر یک از آنها جز آن سه نفری که بنا بود بمانند را با انگشتش لمس نمود و سپس روانه شد.
۱۳ و بنگرید، آسمان ها باز شدند، و آنها به بهشت برده شدند، و چیزهای ناگفتنی دیدند و شنیدند.
۱۴ و این بر آنها ممنوع شد که آنها را بیان کنند؛ و به آنها قدرت داده نشد که آنها بتوانند چیزهایی که دیدند و شنیدند را بیان کنند؛
۱۵ و آنها نمی توانستند بگویند، آیا آنها در بدن بودند یا بیرون از بدن؛ زیرا بر آنها مانند یک تغییر شکل یافتن به نظر می رسید، که آنها از این بدن جسمی به یک وضعیّت فناناپذیری تبدیل شده بودند که آنها بتوانند امور خدا را بنگرند.
۱۶ ولی چنین گذشت که آنها دوباره بر روی زمین تعلیم دادند؛ با این وجود آنها، به سبب فرمانی که در بهشت به آنها داده شده بود، چیزهایی که دیده و شنیده بودند را تعلیم نمی دادند.
۱۷ و اینک، آیا آنها از آن روزِ تغییر شکل یافتنشان، فناپذیر بوده اند یا فناناپذیر، من نمی دانم؛
۱۸ ولی این اندازه من می دانم، برپایۀ نگاشته ای که داده شده است — آنها بر روی سرزمین پیش رفتند، و به همۀ مردم تعلیم دادند، همۀ کسانی که به موعظۀ آنها ایمان آوردند را به کلیسا پیوند داده؛ آنها را تعمید دادند، و همۀ کسانی که تعمید یافتند روح القُدس را دریافت کردند.
۱۹ و آنها از سوی کسانی که به کلیسا تعلّق نداشتند به زندان انداخته شدند. و زندان ها نتوانستند آنها را نگه دارند، زیرا دیوارهای زندان شکافته دوپاره شدند.
۲۰ و آنها را پایین در زمین انداختند؛ ولی آنها زمین را با سخن خدا زدند، تا به اندازه ای که با قدرت او آنها از اعماق زمین رهایی یافتند؛ و بنابراین آنان نتوانستند گودال هایی کافی برای نگه داشتن آنها بکنَند.
۲۱ و سه بار آنها به تنوری انداخته شدند و هیچ آسیبی ندیدند.
۲۲ و دوبار آنها به یک مکان جانوران درنده انداخته شدند؛ ولی بنگرید آنها همچون بچه ای که با برّۀ شیرخوار بازی می کند با جانوران بازی کردند و هیچ آسیبی ندیدند.
۲۳ و چنین گذشت که بدین گونه آنها در میان مردم نیفای پیش رفتند، و مژدۀ مسیح را به همۀ مردم بر روی آن سرزمین موعظه کردند؛ و آنان به سَروَر می گرویدند، و به کلیسای مسیح پیوند داده می شدند، و بدین گونه مردم آن نسل، برپایۀ سخن عیسی برکت یافتند.
۲۴ و اینک من، مورمون، برای مدّتی به سخن گفتن دربارۀ این چیزها پایان می دهم.
۲۵ بنگرید، من در آستانۀ نوشتن نام کسانی بودم که هرگز طعم مرگ را نچشیدند، ولی سَروَر منع کرد؛ بنابراین من آنها را نمی نویسم، زیرا آنها از جهان پنهان هستند.
۲۶ ولی بنگرید، من آنها را دیده ام، و آنها به من تعلیم داده اند.
۲۷ و بنگرید آنها در میان غیریهودیان خواهند بود، و غیریهودیان آنها را نخواهند شناخت.
۲۸ آنها در میان یهودیان نیز خواهند بود، و یهودیان آنها را نخواهند شناخت.
۲۹ و چنین خواهد گذشت، هنگامی که سَروَر در خِرَدمندی خودش مناسب ببیند، و نیز به سبب قدرت متقاعد کنندۀ خدا که در آنها است، آنها به همۀ پراکنده شدگان طایفه های اسرائیل، و به همۀ ملّت ها، اقوام، زبان ها و مردم تعلیم خواهند داد، و از میان آنها افراد بسیاری را به سوی عیسی خواهند آورد، که خواستۀ آنها برآورده شود.
۳۰ و آنها همچون فرشتگان خدا هستند، و اگر آنها بنام عیسی به درگاه پدر نیایش کنند آنها می توانند خودشان را به هر کسی که به نظرشان نیک آید نشان دهند.
۳۱ بنابراین، پیش از آن روز بزرگی که می آید هنگامی که همۀ مردم همانا باید در پیشگاه کرسی داوری مسیح بایستند، کارهای بزرگ و شگفت انگیزی از سوی آنها انجام خواهد شد.
۳۲ آری حتّی در میان غیریهودیان، پیش از آن روز داوری، کاری بزرگ و شگفت انگیز از سوی آنها انجام خواهد شد.
۳۳ و اگر شما همۀ نوشته های مقدّسی که سرگذشتی از همۀ کارهای شگفت انگیز مسیح داده اند را داشتید، برپایۀ سخنان مسیح، شما می دانستید که این چیزها همانا خواهند آمد.
۳۴ و وای بر او که سخنان عیسی، و همچنین کسانی که او برگزیده است و به میان آنها فرستاده است را بگوش دل نپذیرد؛ زیرا هر کسی که سخنان عیسی و کسانی که او فرستاده است را نپذیرد، او را نمی پذیرد؛ و بنابراین او آنها را در روز آخر نخواهد پذیرفت؛
۳۵ و این برای آنها بهتر می بود اگر آنها زاده نشده بودند. زیرا آیا شما گمان می کنید که می توانید از دادگریِ یک خدای آزرده شده، کسی که زیر پاهای آدمیان پایمال شده است گریزی داشته باشید، که از طریق آن رستگاری بتواند بیاید؟
۳۶ و اینک بنگرید، همان گونه که من دربارۀ کسانی که سَروَر برگزیده است سخن گفتم، آری، حتّی آن سه تن که به بهشت برده شدند، که من نمی دانم آیا آنها از سوی سَروَر از فناپذیری به فناناپذیری پاکیزه شدند یا نه —
۳۷ ولی بنگرید، از زمانی که من نوشتم، من از سَروَر جویا شده ام، و او بر من پدیدار کرده است که ناگزیر باید تغییری بر بدن هایشان انجام می شد وگرنه آنها طعم مرگ را باید می چشیدند؛
۳۸ بنابراین، اینکه آنها طعم مرگ را نچشند، تغییری بر بدن هایشان انجام شد که آنها نه درد بکِشند نه اندوه مگر برای گناهان جهان.
۳۹ اینک این تغییر با آنچه که در روز آخر رخ خواهد داد برابر نیست؛ ولی تغییری بر آنها انجام شد، به اندازه ای که شیطان نمی توانست هیچ قدرتی بر آنها داشته باشد، که او نمی توانست آنها را وسوسه کند؛ و آنها در بدن تقدیس شدند، که آنها مقدّس شدند، و اینکه قدرت های زمین نمی توانستند آنها را نگه دارند.
۴۰ و در این وضعیّت آنها بمانند تا روز داوری مسیح؛ و در آن روز آنها تغییری بزرگتر دریافت کنند، و به ملکوتِ پدر پذیرفته شوند تا دیگر بیرون نروند، بلکه با خدا برای ابد در بهشت بسر برند.

----------
/study/scriptures/bofm/3-ne/29
فصل ۲۹
پیش آمدن کتاب مورمون نشانه ای است که سَروَر گردآوریِ اسرائیل و برآورده کردن پیمان های او را آغاز کرده است — کسانی که مکاشفه ها و هدایای آخرین زمانِ او را رد می کنند نفرین خواهند شد. نزدیک به ۳۴–۳۵ میلادی.
۱ و اینک بنگرید، من به شما می گویم که هنگامی که سَروَر، در خِرَدمندیش مناسب ببیند که این گفته ها برپایۀ سخنش به غیریهودیان برسند، آنگاه شما می دانید پیمانی که پدر با فرزندان اسرائیل بسته است، برپایۀ بازآوری آنها به سرزمین های میراثیشان، پیشاپیش آغاز به برآورده شدن نموده است.
۲ و شما می دانید که سخنان سَروَر که از سوی پیامبران مقدّس گفته شده اند، همه برآورده خواهند شد؛ و شما نیازی ندارید بگویید که سَروَر آمدنش را به سوی فرزندان اسرائیل به عقب می اندازد.
۳ و شما نیازی ندارید در دل هایتان تصوّر کنید که سخنانی که گفته شده اند بیهوده هستند، زیرا بنگرید، سَروَر پیمانش که او با مردمش خاندان اسرائیل بسته است را به یاد خواهد آورد.
۴ و هنگامی که شما می بینید این گفته ها به میان شما پیش می آیند، آنگاه شما نیازی ندارید بیشتر از این کارهای سَروَر را خوار شمرید، زیرا شمشیر دادگریش در دست راستش است؛ و بنگرید، در آن روز، اگر شما کارهایش را خوار شمرید او وا خواهد داشت که شمشیرش بزودی بر شما قرار گیرد.
۵ وای بر او که کارهای سَروَر را خوار شِمُرد؛ آری، وای بر او که مسیح و کارهایش را انکار کند!
۶ آری، وای بر او که مکاشفه های سَروَر را انکار کند، و آنکه بگوید سَروَر دیگر با مکاشفه یا با نبوّت، یا با هدایا، یا با زبان ها، یا با شفا دادن ها، یا با قدرت روح القُدس کار نمی کند!
۷ آری، و وای بر او که برای سود اندوزی در آن روز بگوید که هیچ معجزه ای از سوی مسیح نمی تواند انجام شود؛ زیرا او که چنین کُند همانند پسرِ تباهی خواهد شد، برای او، برپایۀ سخن مسیح هیچ رحمتی نیست!
۸ آری، و شما نیازی ندارید بیشتر از این نه مسخره کنید، نه خوار شِمُرید، نه یهودیان، نه هیچ کدام از بازماندگانِ خاندان اسرائیل را به بازی بگیرید؛ زیرا بنگرید، سَروَر پیمانش با آنها را به یاد می آورد، و او برپایۀ آنچه که سوگند یاد کرده است با آنها رفتار خواهد کرد.
۹ بنابراین شما نیازی ندارید گمان کنید که شما می توانید دست راست سَروَر را به سوی چپ برگردانید، که او به برآورده ساختن پیمانی که او با خاندان اسرائیل بسته است داوری را اجرا نکند.

----------
/study/scriptures/bofm/3-ne/30
فصل ۳۰
غیریهودیانِ آخرین زمان به توبه کردن، به آمدن به سوی مسیح و به شمرده شدن با خاندان اسرائیل فرمان داده می شوند. نزدیک به ۳۴–۳۵ میلادی.
۱ بگوش دل بپذیرید، ای شما غیریهودیان، و سخنان عیسی مسیح، پسر خدای زنده، که او به من فرمان داده است که من دربارۀ شما سخن گویم را بشنوید، زیرا، بنگرید او به من فرمان داده است که من بنویسم، گفتا:
۲ ای همۀ شما غیریهودیان، از راه های نابکاریتان برگردید؛ و از کارهای پلیدتان، از دروغ ها و فریب هایتان، و از روسپی گری هایتان، و از کارهای پلید مخفی تان، و از بُت پرستی هایتان، و از آدم کشی هایتان، و کشیش گری هایتان، و حسادت هایتان و ستیزه جویی هایتان، و از همۀ نابکاری هایتان و کارهای پلیدتان توبه کنید، و به سوی من آیید و بنام من تعمید یابید که شما از گناهانتان آمرزش یابید، و آکنده از روح القُدس شوید که با مردم من که از خاندان اسرائیل هستند شمرده شوید.

----------
/study/scriptures/bofm/4-ne/1
نیفای چهارم
کتاب نیفای که پسر نیفای است — یکی از پیروان عیسی مسیح
سرگذشت مردم نیفای، برپایۀ نگاشتۀ او.
فصل ۱
نیفایان و لامانیان همه به سَروَر می گِروند — آنها همۀ چیزها را به اشتراک دارند، معجزه ها می کنند، و در این سرزمین کامروا می شوند — پس از دو صده، جدایی ها، پلیدی ها، کلیساهای نادرست، و آزار دادن ها برپا می شوند — پس از سیصد سال هم نیفایان و هم لامانیان نابکار می شوند — عمارون نگاشته های مقدّس را پنهان می کند. نزدیک به ۳۵–۳۲۱ میلادی.
۱ و چنین گذشت که سی و چهارمین سال گذشت، و سی و پنجمین سال نیز گذشت، و بنگرید پیروان عیسی کلیسای مسیح را در همۀ سرزمین های دور و بر تشکیل داده بودند. و همۀ کسانی که به سوی آنها آمدند، و براستی از گناهانشان توبه کردند، بنام عیسی تعمید یافتند؛ و آنها نیز روح القُدس را دریافت کردند.
۲ و چنین گذشت در سی و ششمین سال، مردم همه، هم نیفایان و هم لامانیان، بر همۀ روی آن سرزمین، به سَروَر گرویدند و هیچ درگیری و جَر و بحثی در میان آنها نبود، و هر آدمی با دادگری با دیگری رفتار می کرد.
۳ و آنها همۀ چیزها را در میان خود به اشتراک داشتند؛ بنابراین ثروتمند و بینوا، دربند و آزاد، وجود نداشت، بلکه آنها همه آزاد بودند، و بهره مندان هدیۀ آسمانی بودند.
۴ و چنین گذشت که سی و هفتمین سال نیز گذشت، و هنوز آرامش پیوسته ای در سرزمین بود.
۵ و کارهای بزرگ وشگفت انگیزی بدست پیروان عیسی انجام می شد، به اندازه ای که آنها بیماران را شفا می دادند، و مردگان را برمی خیزاندند، و سبب می شدند که لَنگان راه روند، و نابینایان دیدشان را بدست آورند، و ناشنوایان بشنوند؛ و همه گونه معجزه هایی آنها در میان فرزندان آدمی انجام دادند؛ و در هیچ چیزی آنها معجزه نمی کردند مگر بنام عیسی.
۶ و بدین گونه سی و هشتمین سال، و نیز سی و نهمین، و چهل و یکمین، و چهل و دوّمین گذشت، آری، حتّی تا اینکه چهل و نُه سال گذشت، و نیز پنجاه و یکمین، و پنجاه و دوّمین؛ آری، و حتّی تا اینکه پنجاه و نُه سال گذشت.
۷ و سَروَر آنها را در آن سرزمین بی اندازه کامروا کرد؛ آری، به اندازه ای که آنها دوباره در جاهایی که شهرها سوخته شده بود شهرهایی ساختند.
۸ آری، حتّی آن شهر عظیم زراحملا را آنها واداشتند دوباره ساخته شود.
۹ ولی شهرهای بسیاری بودند که در آب فرو رفته بودند و آب ها بجای آنها بالا آمده بودند؛ بنابراین این شهرها نمی توانستند بازسازی شوند.
۱۰ و اینک، بنگرید، چنین گذشت که مردم نیفای نیرومند شدند، و با سرعت بی اندازه ای افزایش یافتند، و مردمی بی اندازه خوبروی و دلپسند شدند.
۱۱ و آنها پیوند زناشویی بستند، و پیوند زناشویی داده شدند، و برپایۀ فروانیِ وعده هایی که سَروَر به آنها داده بود برکت یافتند.
۱۲ و آنها دیگر از پس اعمال و آیین های قانون موسی گام برنداشتند؛ بلکه آنها از پس فرمان هایی که از سَروَر و خدایشان دریافت کرده بودند، پیوسته در روزه و نیایش، و در دیدار با یکدیگر برای نیایش و نیز شنیدن سخن سَروَر، گام برمی داشتند.
۱۳ و چنین گذشت که هیچ درگیری میان همۀ مردم، در همۀ آن سرزمین نبود؛ بلکه معجزه های عظیمی در میان پیروان عیسی انجام می شد.
۱۴ و چنین گذشت که هفتاد و یکمین سال گذشت، و هفتاد و دوّمین سال نیز، آری، و خلاصه، تا اینکه هفتاد و نهمین سال گذشت؛ آری، حتّی یکصدمین سال گذشت، و پیروان عیسی، که او برگزیده بود، همه بجز آن سه تنی که می بایستی می ماندند به فردوس خدا رفتند؛ و پیروان دیگری بجای آنها تعیین شدند؛ و بسیاری از آن نسل نیز درگذشتند.
۱۵ و چنین گذشت که، به سبب مِهر خدا که در دل های مردم جای گرفته بود، هیچ درگیری در آن سرزمین نبود.
۱۶ و نه هیچ حسادتی بود، نه ستیزی، نه آشوبی، نه روسپی گری، نه دروغ گویی، نه آدم کشی، نه هیچ گونه هرزگی؛ و بدرستی نمی توانست مردمی خوشبخت تر در میان همۀ مردمی که بدست خدا آفریده شده بودند باشند.
۱۷ نه هیچ راهزنی بود، نه آدمکشی، نه لامانیانی بودند، نه هیچ گونه جمعیّت بندی؛ بلکه آنها یکی بودند، فرزندان مسیح، و وارثان ملکوتِ خدا.
۱۸ و چه برکت یافته بودند آنها! زیرا سَروَر آنها را در همۀ کارهایشان برکت داد؛ آری، آنها حتّی تا اینکه یکصد و ده سال گذشته بود برکت یافته و کامروا شده بودند؛ و نخستین نسلِ پس از مسیح درگذشتند، و هیچ درگیری در همۀ آن سرزمین نبود.
۱۹ و چنین گذشت که نیفای، او که این آخرین نگاشته را ثبت کرد، (و او آن را بر روی ورقه های نیفای ثبت کرد) مُرد، و پسرش عاموس بجای او آن را ثبت کرد؛ و او نیز آنها را بر ورقه های نیفای ثبت کرد.
۲۰ و او آن را هشتاد و چهار سال ثبت کرد، و هنوز آرامش در آن سرزمین بود، مگر بخش کوچکی از مردم که از کلیسا جدا شدند و بر خود نام لامانیان نهادند؛ بنابراین دوباره در آن سرزمین لامانیان شروع به پدیدار شدن نمودند.
۲۱ و چنین گذشت که عاموس نیز مُرد، (و یکصد و نود و چهار سال پس از آمدن مسیح بود) و پسرش عاموس بجای او نگاشته را ثبت کرد؛ و او نیز آن را بر روی ورقه های نیفای ثبت کرد؛ و آن نیز در کتاب نیفای، که این کتاب است، نوشته شد.
۲۲ و چنین گذشت که دویست سال گذشت؛ و نسل دوّم همه جز اندکی درگذشتند.
۲۳ و اینک من، مورمون، می خواهم که شما بدانید که مردم افزایش یافتند، به اندازه ای که آنها بر روی همۀ آن سرزمین گسترده شدند، و آنها به سبب کامروایی شان در مسیح، بی اندازه ثروتمند شدند.
۲۴ و اینک، در این دویست و یکمین سال در میان آنها کسانی بودند که شروع به غرق شدن در غرور نمودند، مانند پوشیدن جامه های گران، و همه گونه مرواریدهای ناب، و چیزهای ناب جهان.
۲۵ و از آن زمان به بعد آنها دیگر کالاهایشان و داراییشان را در میان خود به اشتراک نداشتند.
۲۶ و آنها شروع به تقسیم شدن به طبقات نمودند؛ و آنها شروع به برپا کردن کلیساهایی برای خودشان نمودند تا سود اندوزند، و شروع به انکار کردن کلیسای راستین مسیح نمودند.
۲۷ و چنین گذشت که هنگامی که دویست و ده سال گذشت کلیساهای بسیاری در آن سرزمین بود؛ آری، کلیساهای بسیاری بودند که ادعا می کردند مسیح را می شناسند، و با این حال آنها بخش های بیشتر مژده اش را انکار می کردند، به اندازه ای که آنها همه گونه نابکاری را می پذیرفتند، و آنچه که مقدّس بود را به کسی که به سبب ناشایست بودنش منع شده بود می دادند.
۲۸ و این کلیسا به سبب نابکاری، و به سبب قدرت شیطان که بر دل هایشان دست یافته بود، بی اندازه افزایش یافت.
۲۹ و دوباره، کلیسای دیگری بود که مسیح را انکار می کرد؛ و آنها کلیسای راستین مسیح را، به سبب فروتنی آنان و ایمانشان به مسیح، آزار می دادند؛ و آنها آنان را به سبب معجزه های بسیاری که در میان آنها انجام می شد خوار می شمردند.
۳۰ بنابراین آنها قدرت و اختیار را بر پیروان عیسی که با آنان ماندند بکار بردند، و آنها آنان را به زندان انداختند؛ ولی با قدرت سخن خدا، که در آنان بود، زندان ها شکافته دوپاره شدند، و آنان با انجام معجزه های عظیمی در میان آنها پیش رفتند.
۳۱ با این وجود، و با وجود همۀ این معجزه ها، مردم دل هایشان را سخت کردند، و به دنبال کشتن آنها برآمدند، همان گونه که یهودیان در اورشلیم به دنبال کشتن عیسی، برپایۀ سخنش، برآمدند.
۳۲ و آنها آنان را به کوره های آتش انداختند، و آنان بدون دیدن آسیبی بیرون آمدند.
۳۳ و آنها همچنین آنان را به گودال های جانوران درنده انداختند، و آنان با جانوران درنده بازی کردند همانند بچه ای با یک برّه؛ و آنان، هیچ آسیبی ندیده، از میان آنها بیرون آمدند.
۳۴ با این وجود، مردم دل هایشان را سخت کردند، زیرا آنها از سوی کشیشان و پیامبران دروغین بسیاری هدایت می شدند تا کلیساهای بسیاری برپا کنند، و همه گونه نابکاری انجام دهند. و آنها مردم عیسی را می زدند؛ ولی مردم عیسی آنها را دوباره نمی زدند. و بدین گونه آنها، سال به سال، در بی ایمانی و نابکاری فرو رفتند، حتّی تا اینکه دویست و سی سال گذشت.
۳۵ و اینک چنین گذشت در این سال، آری، در دویست و سی و یکمین سال، جدایی بزرگی در میان مردم بود.
۳۶ و چنین گذشت که در این سال مردمی برخاستند که نیفایان خوانده می شدند، و آنها ایمان آوردگان راستین مسیح بودند؛ و در میان آنها کسانی بودند که لامانیان خوانده می شدند — یعقوبیان، و یوسفیان، و زُرامیان؛
۳۷ بنابراین ایمان آوردگان راستین مسیح، و پرستش کنندگان راستین مسیح، (در میان آنها آن سه پیرو عیسی که می بایستی می ماندند بودند) نیفایان، یعقوبیان، و یوسفیان، و زُرامیان، خوانده می شدند.
۳۸ و چنین گذشت که آنهایی که آن مژده را رد می کردند لامانیان، لموئیلیان، و اسماعیلیان خوانده می شدند؛ و آنهایی که در بی ایمانی فرو نرفتند، ولی آگاهانه علیه مژدۀ مسیح شورش کردند؛ و آنها به فرزندانشان آموزش می دادند که آنها ایمان نیاورند، همان گونه که پدرانشان از آغاز پس رفتند.
۳۹ و این به سبب نابکاری و کارهای پلید پدرانشان بود، همان گونه که از آغاز بود. و آنها آموزش دیده بودند تا از فرزندان خدا بیزار باشند، همان گونه که لامانیان آموزش دیده بودند تا از فرزندان نیفای از آغاز بیزار باشند.
۴۰ و چنین گذشت که دویست و چهل و چهار سال گذشت، و بدین گونه امور مردم بود. و بخش نابکارتر مردم نیرومند شدند، و بی اندازه بیشمارتر از مردم خدا شدند.
۴۱ و آنها هنوز هم به ساختن کلیساهایی برای خودشان ادامه دادند، و آنها را با همه گونه چیزهای گرانبها آراستند. و بدین گونه دویست و پنجاه سال گذشت، و دویست و شصت سال نیز گذشت.
۴۲ و چنین گذشت که بخش نابکار مردم شروع به برپایی سوگندها و سازمان های مخفی جدیانتون نمودند.
۴۳ و مردمی که مردم نیفایان خوانده می شدند نیز، به سبب ثروت بی اندازه شان، شروع به مغرور شدن در دل هایشان، و همانند برادرانشان، لامانیان، شروع به خودبزرگ بین شدن نمودند.
۴۴ و از این زمان به بعد پیروان برای گناهان جهان شروع به اندوهگین شدن نمودند.
۴۵ و چنین گذشت که هنگامی که سیصد سال گذشت، هم مردم نیفای و هم مردم لامانیان همانند یکدیگر بی اندازه نابکار شده بودند.
۴۶ و چنین گذشت که راهزنان جدیانتون بر روی همۀ آن سرزمین گسترش یافتند؛ و هیچ کسی نبود که پرهیزکار باشد مگر پیروان عیسی. و طلا و نقره را آنها به فراوانی انبار می کردند، و به همۀ شیوه های داد وستد آنها داد وستد می کردند.
۴۷ و چنین گذشت که پس از اینکه سیصد و پنج سال گذشته بود، (و مردم هنوز در نابکاری باقیمانده بودند) عاموس مُرد؛ و برادرش، عمارون بجای او نگاشته را نگارش کرد.
۴۸ و چنین گذشت که هنگامی که سیصد و بیست سال گذشته بود، عمارون، از سوی روح القُدس وادار شده، نگاشته هایی که مقدّس بودند را پنهان کرد — آری، حتّی همۀ نگاشته هایی که نسل به نسل دست به دست شده بودند، که مقدّس بودند — یعنی تا سیصد و بیستمین سال از آمدن مسیح.
۴۹ و او آنها را برای سَروَر پنهان کرد، که آنها دوباره، برپایۀ نبوّت ها و وعده های سَروَر، به بازماندۀ خاندان یعقوب برسد. و بدین گونه است آخر نگاشتۀ عمارون.

----------
/study/scriptures/bofm/morm/1
کتاب مورمون
فصل ۱
عمارون دربارۀ نگاشته های مقدّس به مورمون یاد می دهد — جنگ بین نیفایان و لامانیان آغاز می شود — آن سه نیفایانی بُرده می شوند — نابکاری، بی ایمانی، افسونگری، و جادوگری گسترش می یابد. نزدیک به ۳۲۱–۳۲۶ میلادی.
۱ و اینک من، مورمون، از چیزهایی که من هم دیده و هم شنیده ام نگاشته ای می نگارم، و آن را کتاب مورمون می خوانم.
۲ و پیرامونِ زمانی که عمارون نگاشته ها را برای سَروَر پنهان کرد، او به نزد من آمد، (من نزدیک به ده سال داشتم، و من شروع به آموختن چیزی که به شیوۀ یادگیری مردمم بود نمودم) و عمارون به من گفت: من درک می کنم که تو یک بچۀ هوشیار، و تیزبینی هستی؛
۳ بنابراین، هنگامی که تو تقریباً بیست و چهار ساله شدی من می خواهم که تو چیزهایی که تو دربارۀ این مردم مشاهده می کنی را به یاد آوری؛ و هنگامی که تو به آن سن رسیدی به سرزمین آنطوم، به تپّه ای که شیم خوانده خواهد شد بروی؛ و من همۀ کنده کاری شده های دربارۀ این مردم را برای سَروَر در آنجا پنهان کرده ام.
۴ و بنگر، تو ورقه های نیفای را برای خودت بردار، و بقیه را در همان جایی که هستند باقی گذار؛ و تو همۀ چیزهایی که دربارۀ این مردم مشاهده کرده ای را بر ورقه های نیفای کنده کاری کن.
۵ و من، مورمون، یک نوادۀ نیفای بوده، (و نام پدرم مورمون بود) من چیزهایی که عمارون به من فرمان داد را به یاد آوردم.
۶ و چنین گذشت که من یازده ساله بودم که بدست پدرم به سرزمین جنوبی یعنی به سرزمین زراحملا بُرده شدم.
۷ تمامی روی آن سرزمین با ساختمان ها پوشیده شده بود، و مردم به اندازه ای زیاد بودند که تقریباً، گویی به اندازۀ شن های دریا بودند.
۸ و چنین گذشت در این سال جنگی بین نیفایان، که دربرگیرندۀ نیفایان و یعقوبیان و یوسفیان و زُرامیان بود، درگرفت؛ و این جنگ بین نیفایان، و لامانیان و لموئیلیان و اسماعیلیان بود.
۹ اینک لامانیان و لموئیلیان و اسماعیلیان لامانیان خوانده می شدند، و دو جمعیّت نیفایان و لامانیان بودند.
۱۰ و چنین گذشت که جنگ بین آنها در مرزهای زراحملا، در کنار آب های صیدون درگرفت.
۱۱ و چنین گذشت که نیفایان تعداد بزرگی از مردان را گرد هم آورده بودند، حتّی فراتر از سی هزار تن. و چنین گذشت که آنها در همان سال چندین نبرد داشتند، که در آن نیفایان لامانیان را شکست دادند و بسیاری از آنها را کشتند.
۱۲ و چنین گذشت که لامانیان از طرحشان عقب نشینی کردند، و در آن سرزمین آرامش برقرار شد؛ و آرامش برای مدّت نزدیک به چهار سال باقیماند، که هیچ خونریزی نشد.
۱۳ ولی نابکاری بر روی تمامی سرزمین چیره شد، به اندازه ای که سَروَر پیروان محبوبش را بُرد، و به سبب نابکاری مردم کار معجزه ها و شفا دادن ها باز ایستاد.
۱۴ و هیچ هدیه ای از سَروَر نبود، و روح القُدس، به سبب نابکاری و بی ایمانی شان، بر هیچ کسی نیامد.
۱۵ و من، پانزده ساله شده و تا حدی ذهن هوشیاری داشته، بنابراین از سوی سَروَر دیدار شدم، و از نیکی عیسی چشیدم و آگاه شدم.
۱۶ و من تلاش کردم تا بر این مردم موعظه کنم، ولی دهانم بسته شد، و من از موعظه کردن به آنها منع شدم؛ زیرا بنگر آنها آگاهانه علیه خدایشان شورش کرده بودند؛ و آن پیروان محبوب، به سبب نابکاری شان، از آن سرزمین بیرون بُرده شدند.
۱۷ ولی من در میان آنها باقیماندم، ولی من، به سبب سخت دلی هایشان، از موعظه کردن به آنها منع شدم؛ و به سبب سخت دلی هایشان آن سرزمین به خاطر آنها نفرین شد.
۱۸ و این راهزنان جدیانتون، که در میان لامانیان بودند، به آن سرزمین هجوم آوردند، به اندازه ای که ساکنان آن شروع به پنهان کردن گنج هایشان در زمین نمودند؛ و آنها بی ثبات شدند، برای اینکه سَروَر آن سرزمین را نفرین کرده بود، اینکه آنها نه می توانستند آنها را نگه دارند، نه آنها را دوباره بدست آورند.
۱۹ و چنین گذشت که افسونگران، و جادوگران، و ساحرانی بودند؛ و قدرت آن پلید بر روی همۀ آن سرزمین آمد، حتّی به برآورده شدن همۀ سخنان ابینادی، و همچنین سموئیل لامانی.

----------
/study/scriptures/bofm/morm/2
فصل ۲
مورمون لشکریان نیفایان را رهبری می کند — خون و قتل عام سرزمین را جاروب می کند — نیفایان برای اندوهِ لعنت شدگان عزاداری و سوگواری می کنند — روزگار فیض آنها می گذرد — مورمون ورقه های نیفای را بدست می آورد — جنگ ها ادامه می یابند. نزدیک به ۳۲۷–۳۵۰ میلادی.
۱ و چنین گذشت در همان سال دوباره جنگی بین نیفایان و لامانیان درگرفت. و با وجودی که من جوان بوده، دُرشت قامت بودم؛ بنابراین مردم نیفای مرا تعیین کردند که رهبرشان، یعنی رهبر لشکریانشان باشم.
۲ بنابراین چنین گذشت که من در شانزده سالگی در رأس یک لشکر نیفایان، علیه لامانیان پیش رفتم؛ بنابراین سیصد و بیست و شش سال گذشته بود.
۳ و چنین گذشت که در سیصد و بیست و هفتمین سال لامانیان با قدرت بی اندازه زیادی بر سر ما آمدند، به اندازه ای که آنها لشکریانم را وحشت زده کردند؛ بنابراین آنها نمی خواستند بجنگند، و آنها شروع به عقب نشینی به سوی کشورهای شمالی نمودند.
۴ و چنین گذشت که ما به شهر آنجلا رسیدیم، و آن شهر را تصرّف کردیم، و برای دفاع از خودمان در برابر لامانیان آماده شدیم. و چنین گذشت که ما شهر را با توانمان مستحکم کردیم؛ ولی با وجود همۀ استحکامات ما، لامانیان بر سر ما آمدند و ما را از آن شهر بیرون راندند.
۵ و آنها ما را از سرزمین داود نیز بیرون راندند.
۶ و ما پیشروی کردیم و به سرزمین یوشع، که در مرزهای غربی در کنار دریا بود، رسیدیم.
۷ و چنین گذشت که ما مردم خود را با سرعتی که امکان پذیر بود گرد آوردیم، که ما بتوانیم آنها را در یک جمعیّت گرد آوریم.
۸ ولی بنگرید، آن سرزمین پُر از راهزنان و لامانیان بود؛ و با وجودی که نابودی بزرگی بر سر مردمم بود، آنها از کارهای پلیدشان توبه نکردند؛ بنابراین خون و لاشه در سرتاسر آن سرزمین گسترش یافت، هم در بخش نیفایان، و نیز در بخش لامانیان؛ و این یک دگرگونی کامل در سرتاسر همۀ آن سرزمین بود.
۹ و اینک، لامانیان یک پادشاه داشتند، و نام او هارون بود؛ و او با یک لشکر چهل و چهار هزار نفری علیه ما آمد. و بنگرید، من در برابر او با چهل و دو هزار ایستادگی کردم. و چنین گذشت که من او را با لشکرم شکست دادم و او از برابرم گریخت. و بنگرید، همۀ این انجام شد، و سیصد و سی سال گذشته بود.
۱۰ و چنین گذشت که نیفایان شروع به توبه کردن از نابکاری شان نمودند، و همان گونه که از سوی سموئیلِ پیامبر نبوّت شده بود، شروع به فریاد برآوردن نمودند؛ زیرا هیچ آدمی نمی توانست آنچه که از آن او بود را، به دلیل دزدان، و راهزنان، و آدمکشان، و افسون گری، و جادوگری که در آن سرزمین بود، نگه دارد.
۱۱ بدین گونه به سبب این چیزها سوگواری و عزاداری در همۀ آن سرزمین، و به ویژه بیشتر در میان مردم نیفای، شروع شد.
۱۲ و چنین گذشت که هنگامی که من، مورمون، عزاداری آنها و سوگواری آنها و اندوه آنها را در برابر سَروَر دیدم، دلم در درونم شروع به شادمان شدن نمود، از رحمت ها و شکیبایی سَروَر آگاه بوده، بنابراین گمان کردم که او بر آنها مهربان خواهد بود که آنها دوباره مردمی پرهیزکار خواهند شد.
۱۳ ولی بنگرید این شادی من بیهوده بود، زیرا اندوهشان، به سبب نیکی خدا، به سوی توبه نبود؛ بلکه آن اندوهِ لعنت شدگان بود، برای اینکه سَروَر همواره روا نخواهد داشت تا آنها در گناه شاد شوند.
۱۴ و آنها با دل های شکسته و روان های پشیمان به سوی عیسی نیامدند، بلکه خدا را نفرین کردند، و آرزوی مرگ داشتند. با این وجود آنها برای جان هایشان با شمشیر پیکار می کردند.
۱۵ و چنین گذشت که اندوهم دوباره به من بازگشت، و من دیدم که روزگار فیض، هم جسمی و هم روحی، از آنها گذشت؛ زیرا من هزاران از آنها را دیدم در شورشی آشکارا علیه خدایشان بر زمین افتادند، و همچون کود بر روی آن سرزمین انباشته شدند. و بدین گونه سیصد و چهل و چهار سال گذشت.
۱۶ و چنین گذشت که در سیصد و چهل و پنجمین سال نیفایان شروع به گریختن از برابر لامانیان نمودند؛ و آنها دنبال شدند تا اینکه آنها حتّی به سرزمین یاشون رسیدند، پیش از آنکه امکان پذیر باشد تا آنها را از عقب نشینی شان بازدارند.
۱۷ و اینک، شهر یاشون نزدیک به سرزمینی بود که عمارون آن نگاشته ها را برای سَروَر پنهان کرده بود، که آنها نابود نشوند. و بنگرید من برپایۀ سخن عمارون رفتم، و ورقه های نیفای را برداشتم، و برپایۀ سخنان عمارون نگاشته ای را به نگارش درآوردم.
۱۸ و بر ورقه های نیفای من سرگذشت کاملی از همۀ نابکاری و کارهای پلید نگاشتم؛ ولی بر این ورقه ها من منع شدم تا سرگذشت کاملی از نابکار هایشان و کارهای پلیدشان بنگارم، زیرا بنگرید، صحنه ای از نابکاری و کارهای پلید در برابر چشمان من بوده است حتّی از زمانی که من قادر بوده ام راه های آدمی را بنگرم.
۱۹ و وای بر من است به سبب نابکاریشان؛ زیرا به سبب نابکاریشان، در همۀ روزگارم، دلم آکنده از اندوه است؛ با این وجود، من می دانم که من در روز آخر بالا بُرده خواهم شد.
۲۰ و چنین گذشت که در این سال مردم نیفای دوباره دنبال شدند و رانده شدند. و چنین گذشت که ما به پیش رانده شدیم تا اینکه به سوی شمال به سرزمینی که شِم خوانده می شد رسیدیم.
۲۱ و چنین گذشت که ما شهر شِم را مستحکم کردیم، و مردم خود را تا جایی که امکان پذیر بود گرد آوردیم که شاید آنها را از نابودی نجات دهیم.
۲۲ و چنین گذشت در سیصد و چهل و ششمین سال آنها دوباره شروع به آمدن بر سر ما نمودند.
۲۳ و چنین گذشت که من با مردمم سخن گفتم، و از آنها با نیروی زیادی خواستم که آنها دلیرانه در برابر لامانیان بایستند و برای همسرانشان و فرزندانشان، و خانه هایشان و سراهایشان بجنگند.
۲۴ و سخنانم آنها را اندکی برانگیخت تا توانمند شوند، به اندازه ای که آنها از برابر لامانیان نگریختند بلکه با دلیری در برابر آنها ایستادگی کردند.
۲۵ و چنین گذشت که ما با لشکری سی هزار نفر در برابر لشکری پنجاه هزار نفره درگیر شدیم. و چنین گذشت که ما در برابر آنها با چنان استواری ایستادگی کردیم که آنها از برابر ما گریختند.
۲۶ و چنین گذشت که هنگامی که آنها گریختند ما آنها را با لشکریانمان دنبال کردیم، و دوباره با آنها رویارو شدیم، و آنها را شکست دادیم؛ با این وجود نیروی سَروَر با ما نبود؛ آری، ما به خودمان واگذاشته شده بودیم، که روح سَروَر در ما نماند؛ بنابراین ما همانند برادرانمان ناتوان شده بودیم.
۲۷ و به سبب این مُصیبت بزرگِ مردمم، به سبب نابکاریشان و کارهای پلیدشان، دلم اندوهگین شد. ولی بنگرید، ما علیه لامانیان و راهزنان جدیانتون پیش رفتیم تا اینکه سرزمین های میراثیمان را دوباره تصرّف کردیم.
۲۸ و سیصد و چهل و نُه سال گذشته بود. و در سیصد و پنجاهمین سال ما با لامانیان و راهزنان جدیانتون پیمانی بستیم، که در آن ما سرزمین های میراثیمان را تقسیم کردیم.
۲۹ و لامانیان سرزمین شمالی را به ما دادند، آری، حتّی آن گذرگاه باریکی که به سرزمین جنوبی راه می بُرد. و ما همۀ سرزمین جنوبی را به لامانیان دادیم.

----------
/study/scriptures/bofm/morm/3
فصل ۳
مورمون توبه را بر نیفایان فریاد می زند — آنها پیروزی بزرگی بدست می آورند و نیروی خودشان را می ستایند — مورمون از رهبری آنها سر باز می زند، و نیایش هایش برای آنها بدون ایمان است — کتاب مورمون دوازده طایفۀ اسرائیل را به ایمان آوردن به آن مژده دعوت می کند. نزدیک به ۳۶۰–۳۶۲ میلادی.
۱ و چنین گذشت که لامانیان دوباره به نبرد نیامدند تا اینکه ده سال دیگر گذشت. و بنگرید، من مردمم، نیفایان را، در آماده کردن سرزمین هایشان و سلاح هایشان در زمان نبرد، بکار گرفتم.
۲ و چنین گذشت که سَروَر به من گفت: بر این مردم فریاد برآور — توبه کنید، و به سوی من آیید، و تعمید یابید، و دوباره کلیسای مرا برپا کنید، و شما امان داده خواهید شد.
۳ و من بر این مردم فریاد برآوردم، ولی بیهوده بود؛ و آنها نفهمیدند که این سَروَر بود که آنها را امان داده بود، و به آنها فرصتی برای توبه داده بود. و بنگرید آنها دل هایشان را علیه سَروَر خدایشان سخت کردند.
۴ و چنین گذشت که پس از اینکه دهمین سال گذشت، در مجموع، پس از سیصد و شصت سال از آمدن مسیح، پادشاه لامانیان نامه ای به من فرستاد، که مرا آگاه کرده بود که آنها در حال آماده شدن هستند تا دوباره علیه ما به نبرد آیند.
۵ و چنین گذشت که من مردمم را واداشتم که آنها خودشان در سرزمین ویرانه گرد هم آیند، به شهری که در مرزها بود، نزدیک گذرگاهی که به سرزمین جنوبی راه می بُرد.
۶ و در آنجا ما لشکریانمان را قرار دادیم، که ما لشکریان لامانیان را باز داریم، که آنها نتوانند هیچ کدام از سرزمین هایمان را تصرّف کنند؛ بنابراین با همۀ نیرویمان علیه آنها خودمان را مستحکم کردیم.
۷ و چنین گذشت که در سیصد و شصت و یکمین سال لامانیان پایین به شهر ویرانه آمدند تا علیه ما نبرد کنند؛ و چنین گذشت که در آن سال ما آنها را شکست دادیم، به اندازه ای که آنها دوباره به سرزمین های خودشان بازگشتند.
۸ و در سیصد و شصت و دوّمین سال آنها دوباره پایین آمدند تا نبرد کنند. و ما دوباره آنها را شکست دادیم، و تعداد زیادی از آنها را کشتیم، و مردگان آنها به دریا انداخته شدند.
۹ و اینک، به سبب این چیز بزرگی که مردمم، نیفایان، انجام داده بودند، آنها شروع به بالیدن به نیروی خودشان نمودند، و شروع به سوگند یاد کردن به آسمان ها نمودند که آنها انتقام خون برادرانشان که بدست دشمنانشان کشته شده بودند را خواهند گرفت.
۱۰ و آنها به آسمان ها، و نیز به تخت خدا، سوگند یاد می کردند که آنها بالا خواهند رفت تا علیه دشمنانشان نبرد کنند، و آنها را از روی آن سرزمین محو خواهند کرد.
۱۱ و چنین گذشت که من، مورمون، از این زمان به بعد، به سبب نابکاری و کارهای پلیدشان، از فرمانده و رهبر بودن این مردم کاملاً سر باز زدم.
۱۲ بنگرید، من آنها را رهبری کرده بودم، با وجود نابکاریشان من آنها را چندین بار در نبرد رهبری کرده بودم، و برپایۀ مِهر خدا که در من بود، با همۀ قلبم به آنها مهر ورزیده بودم؛ و در نیایش به درگاه خدایم تمام روز برای آنها روانم را بیرون ریخته بودم؛ با این وجود، به سبب سخت دلی هایشان، این بدون ایمان بود.
۱۳ و سه بار من آنها را از دست دشمنانشان رهایی داده ام، و آنها از گناهانشان توبه نکرده اند.
۱۴ و هنگامی که آنها به همۀ آنچه که از سوی سَروَر و مُنجی ما عیسی مسیح منع شده بودند سوگند یاد کردند، که آنها بالا به سوی دشمنانشان خواهند رفت تا نبرد کنند، و انتقام خون برادرانشان را بگیرند، بنگرید ندای سَروَر بر من آمد، گفتا:
۱۵ انتقام از آنِ من است، و من تلافی خواهم کرد؛ و برای اینکه این مردم پس از اینکه من آنها را رهایی داده ام توبه نمی کنند، بنگر، آنها از روی زمین بریده خواهند شد.
۱۶ و چنین گذشت که من کاملاًاز بالا رفتن علیه دشمنان خودم سر باز زدم؛ و من همان گونه که سَروَر به من فرمان داده بود عمل کردم؛ و من همچون شاهدی بیطرف ایستادم تا بر جهان چیزهایی که من دیدم و شنیدم را، برپایۀ پدیدار شدن های روح مقدّس که از آمدن این چیزها گواهی داده بود، پدیدار کنم.
۱۷ بنابراین من به شما، غیریهودیان، و نیز به شما خاندان اسرائیل می نویسم هنگامی که آن کار آغاز شود که شما در آستانۀ آماده شدن برای بازگشتن به سرزمین میراثیتان باشید؛
۱۸ آری، بنگرید، من به همۀ کرانه های زمین می نویسم؛ آری، به شما، دوازده طایفۀ اسرائیل، که برپایۀ کارهایتان از سوی آن دوازده تایی که عیسی برگزید تا در سرزمین اورشلیم پیروانش باشند داوری خواهید شد.
۱۹ و من به بازماندۀ این مردم، نیز می نویسم، کسانی که از سوی آن دوازده تایی که عیسی در این سرزمین برگزید نیز داوری خواهند شد؛ و آنها از سوی آن دوازده تای دیگری که عیسی در سرزمین اورشلیم برگزید داوری خواهند شد.
۲۰ و این چیزها را روح مقدّس بر من پدیدار می کند؛ بنابراین من به همۀ شما می نویسم. و به این دلیل من به شما می نویسم، که شما بدانید که باید همه در برابر کرسی داوری مسیح بایستید، آری، هر روانی که به تمام خانوادۀ آدم تعلّق دارد؛ و شما باید بایستید تا از کارهایتان داوری شوید، خواه آنها نیک باشند یا پلید؛
۲۱ و نیز اینکه شما به مژدۀ عیسی مسیح، که در میانتان دارید، ایمان آورید؛ و نیز اینکه یهودیان، مردم پیمان بستۀ سَروَر، شاهد دیگری افزون بر او داشته باشند که آنها ببینند و بشنوند، که مسیحی که آنها کشتند، آن مسیح راستین و خدای راستین بود.
۲۲ و من می خواهم که بتوانم همۀ کرانه های زمین را ترغیب کنم تا توبه کنند و برای ایستادن در برابر کرسی داوری مسیح آماده شوند.

----------
/study/scriptures/bofm/morm/4
فصل ۴
جنگ و کشتار ادامه می یابد — نابکاران نابکاران را مجازات می کنند — نابکاریِ بزرگتری از آنچه بوده است در همۀ اسرائیل گسترش می یابد — زنان و بچه ها برای بُت ها قربانی می شوند — لامانیان شروع به جاروب کردن نیفایان از برابرشان می نمایند. نزدیک به ۳۶۳–۳۷۵ میلادی.
۱ و اینک چنین گذشت که در سیصد و شصت و سوّمین سال نیفایان با لشکریانشان بالا رفتند، تا بیرون از سرزمین ویرانه، علیه لامانیان بجنگند.
۲ و چنین گذشت که لشکریان نیفایان دوباره به سرزمین ویرانه پس رانده شدند. و در حالیکه آنها هنوز خسته بودند، یک لشکر تازه نفس از لامانیان بر آنها آمدند؛ و آنها نبرد شدیدی داشتند، به اندازه ای که لامانیان شهر ویرانه را تصرّف کردند، و بسیاری از نیفایان را کشتند، و اسیران بسیاری گرفتند.
۳ و بقیه گریختند و به ساکنین تعانکوم پیوستند. اینکه شهر تعانکوم در مرزهای کنار دریا قرار داشت؛ و آن نزدیک شهر ویرانه نیز بود.
۴ و چون لشکریان نیفایان بالا به سوی لامانیان رفتند، آنها شروع به ضربه خوردن نمودند؛ زیرا اگر اینکار را نکرده بودند، لامانیان نمی توانستند هیچ قدرتی بر آنها داشته باشند.
۵ ولی، بنگرید، داوری های خدا بر نابکاران خواهد آمد؛ و این بدست نابکاران است که نابکاران مجازات می شوند؛ زیرا این نابکاران هستند که دل های فرزندان آدمی را به خونریزی برمی انگیزند.
۶ و چنین گذشت که لامانیان آماده شدند تا علیه شهر تعانکوم برآیند.
۷ و چنین گذشت در سیصد و شصت و چهارمین سال لامانیان علیه شهر تعانکوم برآمدند، که آنها شهر تعانکوم را نیز تصرّف کنند.
۸ و چنین گذشت که آنها پس رانده شدند و از سوی نیفایان به عقب رانده شدند. و هنگامی که نیفایان دیدند که آنها لامانیان را به عقب رانده اند آنها دوباره به نیروی خودشان بالیدند؛ و آنها در توان خودشان پیش رفتند، و دوباره شهر ویرانه را تصرّف کردند.
۹ و اینک همۀ این چیزها انجام شده بود، و هزاران تن از هر دو طرف، هم نیفایان و هم لامانیان، کشته شده بودند.
۱۰ و چنین گذشت که سیصد و شصت و شش سال گذشته بود، و لامانیان دوباره بر نیفایان آمدند تا نبرد کنند؛ و نیفایان هنوز هم از کارهای پلیدی که انجام داده بودند توبه نکردند، بلکه در نابکاریشان پیوسته پافشاری می کردند.
۱۱ و این برای زبان امکان پذیر نیست تا توضیح دهد، یا برای آدمی تا یک شرح کامل از صحنۀ دهشت انگیز خون و کشتاری که در میان مردم، هم نیفایان و هم لامانیان بود بنویسد؛ و هر دلی سخت شده بود، چنان که آنها در ریختن خون پیوسته دلشاد می شدند.
۱۲ و هرگز چنین نابکاری بزرگی، برپایۀ سخنان سَروَر، نه در میان همۀ فرزندان لیحای، نه حتّی در میان همۀ خاندان اسرائیل، آن گونه که در میان این مردم بود، وجود نداشت.
۱۳ و چنین گذشت که لامانیان شهر ویرانه را تصرّف کردند، و این برای اینکه تعداد آنها از تعداد نیفایان افزون بود.
۱۴ و آنها علیه شهر تعانکوم نیز پیشروی کردند، و ساکنان را از آن بیرون راندند، و هم از زنان و هم از فرزندان اسیران بسیاری گرفتند، و آنها را به عنوان قربانی برای خدایان بُتی خود پیشکش کردند.
۱۵ و چنین گذشت که در سیصد و شصت و هفتمین سال، نیفایان برای اینکه لامانیان زنان آنها و فرزندان آنها را قربانی کرده بودند خشمگین شده، اینکه آنها با خشم بی اندازه زیادی علیه لامانیان رفتند، به اندازه ای که آنها دوباره لامانیان را شکست دادند، و آنها را از سرزمین هایشان بیرون راندند.
۱۶ و لامانیان تا سیصد و هفتاد و پنجمین سال دوباره علیه نیفایان بر نیامدند.
۱۷ و در این سال آنها با همۀ قدرتشان علیه نیفایان پایین آمدند؛ و آنها به سبب زیادی نفراتشان شمارش نشدند.
۱۸ و از این زمان به بعد نیفایان هیچ قدرتی بر لامانیان بدست نیاوردند، بلکه همانند شبنمی در برابر خورشید از سوی آنها شروع به از میان رفتن نمودند.
۱۹ و چنین گذشت که لامانیان علیه شهر ویرانه برآمدند؛ و نبرد بی اندازه شدیدی در سرزمین ویرانه درگرفت، که در آن آنها نیفایان را شکست دادند.
۲۰ و آنان دوباره از برابر آنها گریختند، و آنان به شهر بوعَز رسیدند؛ و در آنجا آنان با دلیری بی اندازه ای علیه لامانیان ایستادگی کردند، به اندازه ای که لامانیان آنان را شکست ندادند تا زمانی که دوباره برای بار دوّم آنان آمدند.
۲۱ و هنگامی که آنها بار دوّم آمدند، در کشتار بی اندازه بزرگی نیفایان رانده شده و کشته شدند؛ زنانشان و فرزندانشان دوباره برای بُت ها قربانی شدند.
۲۲ و چنین گذشت که نیفایان همۀ ساکنین را، چه در روستاها و چه در دهکده ها با خود برداشته، دوباره از برابر آنها گریختند.
۲۳ و اینک من، مورمون، دیدم که لامانیان در آستانۀ براندازیِ آن سرزمین بودند، بنابراین من به تپّۀ شیم رفتم، و همۀ نگاشته هایی که عمارون برای سَروَر پنهان کرده بود را برداشتم.

----------
/study/scriptures/bofm/morm/5
فصل ۵
مورمون دوباره لشکریان نیفایان را در نبردهای خون و کشتار رهبری می کند — کتاب مورمون پیش خواهد آمد تا همۀ اسرائیل را متقاعد کند که عیسی مسیح است — به سبب بی ایمانی شان، لامانیان پراکنده خواهند شد، و روح مقدّس از کوشش کردن با آنان باز خواهد ایستاد — آنها در روزگار آخر آن مژده را از غیریهودیان دریافت خواهند کرد. نزدیک به ۳۷۵–۳۸۴ میلادی.
۱ و چنین گذشت که من به میان نیفایان پیش رفتم، و از سوگندی که من یاد کرده بودم که دیگر به آنها کمک نکنم توبه کردم؛ و آنها فرماندهی لشکریانشان را دوباره به من دادند، زیرا آنها بر من به گونه ای نگاه می کردند گویی من می توانستم آنها را از رنج هایشان رهایی دهم.
۲ ولی بنگرید، من امیدی نداشتم، زیرا من از داوری های سَروَر که بر آنها می آید آگاه بودم؛ زیرا آنها از نابکاری هایشان توبه نمی کردند، بلکه بدون فراخواندن آنکه آنها را آفریده برای جان هایشان پیکار می کردند.
۳ و چنین گذشت که در حالیکه ما به شهر اردن می گریختیم لامانیان دوباره برعلیه ما آمدند؛ ولی بنگرید، آنها به عقب رانده شدند که آنها در آن زمان شهر را نگرفتند.
۴ و چنین گذشت که آنها دوباره علیه ما آمدند، و ما شهر را نگه داشتیم. و شهرهای دیگری نیز بودند که از سوی نیفایان نگه داشته شدند، که دژها راه آنها را بستند که آنها نتوانستند به منطقه ای که در برابر ما بود راه یابند، تا ساکنان سرزمین ما را نابود کنند.
۵ ولی چنین گذشت که از هر سرزمینی که ما می گذشتیم، و ساکنانش در آن گرد هم نیامده بودند، بدست لامانیان نابود شده بود، و روستاها و دهکده ها و شهرهایشان با آتش سوزانده شده بودند؛ و بدین گونه سیصد و هفتاد و نُهمین سال گذشت.
۶ و چنین گذشت که در سیصد و هشتادمین سال لامانیان دوباره بر ما آمدند تا نبرد کنند، و ما در برابر آنها دلیرانه ایستادگی کردیم؛ ولی همۀ اینها بیهوده بود، زیرا چنان زیاد بود تعداد آنها که مردم نیفایان را زیر پاهایشان لگدمال کردند.
۷ و چنین گذشت که ما دوباره گریختیم، و کسانی که از لامانیان با شتاب تر می گریختند فرار کردند، و کسانی که فراتر از لامانیان نمی گریختند از میان رفته و نابود شدند.
۸ و اینک بنگرید، من، مورمون، خواستار نیستم تا روان آدمیان را با قرار دادن چنین صحنۀ خون و کشتاری در برابر آنها آن گونه که در برابر چشمان من بود آشفته کنم؛ ولی من، با دانستن اینکه این چیزها همانا شناسانده می شوند، و همۀ چیزهایی که پنهان هستند بر بام خانه ها آشکار می گردند —
۹ و نیز اینکه دانشی از این چیزها باید به بازماندۀ این مردم برسد، و نیز به غیریهودیان، که سَروَر گفته است این مردم را پراکنده خواهند کرد، و این مردم در میان آنها هیچ شمرده خواهند شد — بنابراین من به سبب فرمانی که دریافت کرده ام، و نیز اینکه شما به سبب نابکاری این مردم اندوه زیادی نداشته باشید، جرأت نکردم تا سرگذشت کاملی از چیزهایی که دیده ام بدهم و خلاصه ای کوتاه می نویسم.
۱۰ و اینک بنگرید، این را من به نوادگانشان و نیز به غیریهودیانی که برای خاندان اسرائیل نگران هستند می گویم، که دریابند و بدانند برکاتشان از کجا می آید.
۱۱ زیرا من می دانم که چنین کسانی برای مُصیبت خاندان اسرائیل اندوهگین خواهند شد؛ آری، آنها برای نابودی این مردم اندوهگین خواهند شد؛ آنها اندوهگین خواهند شد که این مردم توبه نکردند که آنها درآغوش عیسی قرار گیرند.
۱۲ اینک این چیزها برای بازماندۀ خاندان یعقوب نوشته شده اند؛ و آنها به این شیوه نوشته شده اند، برای اینکه این از سوی خدا دانسته شده است که نابکاری، آنها را به سوی آنان پیش نخواهد آورد؛ و آنها برای سَروَر پنهان می شوند که در زمان مناسب خودش پیش آورده شوند.
۱۳ و این فرمانی است که من دریافت کرده ام؛ و بنگرید، آنها برپایۀ فرمان سَروَر پیش خواهند آمد، هنگامی که او در خِرَدمندیش مناسب ببیند.
۱۴ و بنگرید، آنها به نزد بی ایمانانِ یهودیان پیش خواهند رفت؛ و با این نیّت آنها خواهند رفت — که آنها متقاعد شوند که عیسی مسیح است، پسر خدای زنده؛ که پدر از طریق محبوب ترینش هدف بزرگ و جاویدانش را در دوباره برپایی یهودیان، یعنی همۀ خاندان اسرائیل در سرزمین میراثیشان که سَروَر خدایشان به آنها داده است، به برآورده کردن پیمانش پیش آورد.
۱۵ و نیز اینکه نوادگان این مردم کاملاً به مژده اش، که از غیریهودیان به میان آنها خواهد رفت، ایمان آورند؛ زیرا این مردم پراکنده خواهند شد، و مردمی تیره، آلوده و پلید خواهند شد، فراتر از شرحی از آنچه که تا بحال در میان ما بوده است، آری، حتّی از آنچه که در میان لامانیان بوده است و این به سبب بی ایمانی و بُت پرستی آنها است.
۱۶ زیرا بنگرید، روح سَروَر پیشاپیش از کوشش کردن با پدرانشان باز ایستاده است؛ و آنها بدون مسیح و خدا در این جهان هستند؛ و آنها همچون کاهی در برابر باد به دور و بر رانده می شوند.
۱۷ آنها روزی مردمی دلپسند بودند، و آنها مسیح را به عنوان شبانشان داشتند؛ آری، آنها حتّی بدست خدای پدر هدایت می شدند.
۱۸ ولی اینک، بنگرید، آنها بدست شیطان هدایت می شوند، یعنی همچون کاهی در برابر باد، یا همچون قایقی که بدون بادبان یا لنگر، یا بدون هیچ چیزی که با آن رانده شود، بر موج ها به دور و بر پرتاپ شود؛ و همان گونه که آن است، آنها هم همین گونه هستند.
۱۹ و بنگرید، سَروَر برکاتشان را که آنها در آن سرزمین دریافت کرده اند، برای غیریهودیانی که آن سرزمین را تصرّف خواهند کرد نگه داشته است.
۲۰ ولی بنگرید، چنین خواهد گذشت که آنها بدست غیریهودیان رانده و پراکنده خواهند شد؛ و پس از اینکه آنها بدست غیریهودیان رانده و پراکنده شوند، بنگرید، آنگاه سَروَر پیمانی که او با ابراهیم و با خاندان اسرائیل بست را به یاد خواهد آورد.
۲۱ و سَروَر نیایش های پرهیزکاران را، که برای آنها به درگاه او شده است، نیز به یاد خواهد آورد.
۲۲ و آنگاه، ای شما غیریهودیان، چگونه میتوانید شما در برابر قدرت خدا بایستید، جز اینکه شما توبه کنید و از راه های پلیدتان برگردید؟
۲۳ آیا شما نمی دانید که شما در دست خدا هستید؟ آیا نمی دانید که او قدرت تمام دارد، و با فرمان بزرگ او زمین همچون طوماری درهم پیچیده خواهد شد؟
۲۴ بنابراین، توبه کنید، خودتان را در برابر او فروتن کنید، مبادا او از روی دادگری بر شما آید — مبادا یک بازماندۀ نوادگان یعقوب همچون شیری به میان شما پیش آید و شما را تکه پاره کند، و هیچ کسی نباشد تا رهایی دهد.

----------
/study/scriptures/bofm/morm/6
فصل ۶
نیفایان در سرزمین کومارا برای نبرد های آخر گرد هم می آیند — مورمون نگاشته های مقدّس را در تپّۀ کومارا پنهان می کند — لامانیان پیروز می شوند، و ملّت نیفایی نابود می شوند — صدها هزار با شمشیر کشته می شوند. نزدیک به ۳۸۵ میلادی.
۱ و اینک من نگاشته ام را دربارۀ نابودی مردمم، نیفایان تمام می کنم. و چنین گذشت که ما از برابر لامانیان پیشروی کردیم.
۲ و من، مورمون، نامه ای به پادشاه لامانیان نوشتم، و از او خواستار شدم که او به ما روا دارد که ما مردم خود را در سرزمین کومارا، در کنار تپّه ای که کومارا خوانده می شد گرد هم آوریم، و در آنجا ما بتوانیم با آنها نبرد کنیم.
۳ و چنین گذشت که پادشاه لامانیان به من چیزهایی که خواستار بودم را روا داد.
۴ و چنین گذشت که ما به سرزمین کومارا پیشروی کردیم، و ما چادرهایمان را در دور و بر تپّۀ کومارا زدیم؛ و آن در سرزمینی با آب ها، رود ها، و چشمه های بسیار بود؛ و اینجا ما امید داشتیم تا بر لامانیان برتری یابیم.
۵ و هنگامی که سیصد و هشتاد و چهار سال گذشته بود، ما همۀ باقیماندۀ مردم خود را در سرزمین کومارا گرد هم آوردیم.
۶ و چنین گذشت که هنگامی که ما همۀ مردم خود را یکجا در سرزمین کومارا گرد هم آوردیم، بنگرید من، مورمون، رو به پیری نهادم؛ و دانسته که این آخرین پیکار مردمم است، و از سوی سَروَر فرمان داده شده که من نگاشته هایی که بدست پدرانمان دست به دست گشته، که مقدّس بودند، روا ندارم تا به دست لامانیان بیفتند، (زیرا لامانیان آنها را نابود خواهند کرد) بنابراین من این نگاشته را بر ورقه های نیفای نگاشتم، و همۀ نگاشته هایی را که بدست سَروَر به من سپرده شده بودند، جز این چند ورقه ای که من به پسرم مورونی دادم، در تپّۀ کومارا پنهان کردم.
۷ و چنین گذشت که مردمم، با همسرانشان و بچه هایشان، لشکریان لامانیان را در حال پیشروی بسوی ما دیدند؛ و با آن ترس وحشتناک مرگ که سینۀ همۀ نابکاران را پُر می کند، آنها منتظر ماندند تا با آنها درگیر شوند.
۸ و چنین گذشت که آنها به نبرد علیه ما برآمدند، و همه به سبب زیادی تعداد آنان آکنده از دهشت شدند.
۹ و چنین گذشت که آنها با شمشیر، و با تیر و کمان، و با تَبَر، و با همه گونه سلاح های جنگی بر مردمم فرود آمدند.
۱۰ و چنین گذشت که مردان من، آری، یعنی ده هزار تنی که با من بودند، بر زمین افتادند، و من در آن میان زخمی شدم؛ و آنها از کنارم گذشتند اینکه آنها به زندگی من پایان ندادند.
۱۱ و هنگامی که آنها از میان گذشتند و جز بیست و چهار تن از ما همۀ مردمم را بر زمین انداختند، (که پسرم مورونی در میان آنها بود) و ما از مردگان مردم خود جان بدر بُرده، فردایش، هنگامی که لامانیان به اردوگاهایشان باز گشتند، از بالای تپّۀ کومارا، آن ده هزار از مردمم که بدست من در نبرد فرماندهی شده، بر زمین افتاده بودند را دیدیم.
۱۲ و ما ده هزار از مردمم که بدست پسرم مورونی فرماندهی می شدند را نیز دیدیم.
۱۳ و بنگرید، ده هزار از جدجدعونا فروافتاده بودند، و او نیز در آن میان بود.
۱۴ و لاماه با ده هزار تنش فروافتاده بود؛ و جلجال با ده هزار تنش فروافتاده بود؛ و لیمحا با ده هزار تنش فروافتاده بود؛ و ینِعوم با ده هزار تنش فروافتاده بود؛ و کومنیحا و مورونیحا و آنطیونم و شیبلوم، و شم و یوش، هر کدام با ده هزار تنشان فروافتاده بودند.
۱۵ و چنین گذشت که ده فرمانده دیگر بودند که، هر کدام با ده هزار تنشان، با شمشیر فرو افتادند؛ آری، یعنی جز آن بیست و چهار تنی که با من بودند، و نیز چند تنی که به ناحیه های جنوبی فرار کرده بودند، و چند تنی که بسوی لامانیان گریخته بودند، همۀ مردمم فروافتاده بودند؛ و گوشت، و استخوان، و خونشان بر روی زمین ریخته بود، از سوی کسانی که آنان را کشته بودند رها کرده شده تا بر آن سرزمین بپوسند، و فرو ریزند و به مادرشان زمین بازگردند.
۱۶ و به سبب کشته شدن مردمم روانم از اندوه دریده شده و فریاد برآوردم:
۱۷ ای شما خوبرویان، چگونه شما توانستید از راه های سَروَر جدا شوید! ای شما خوبرویان، چگونه شما توانستید آن عیسی را، که با آغوش باز ایستاد تا شما را بپذیرد رد کنید!
۱۸ بنگرید، اگر شما این را انجام نداده بودید، شما فرو نمی افتادید. ولی بنگرید، شما فروافتاده اید، و من برای از دست دادنتان سوگواری می کنم.
۱۹ ای شما پسران و دختران خوبروی، شما پدران و مادران، شما شوهران و همسران، شما خوبرویان، چگونه است که شما توانستید فرو افتید!
۲۰ ولی بنگرید، شما رفته اید، و اندوه من نمی تواند شما را بازگرداند.
۲۱ و آن روز بزودی می آید که فناپذیری شما باید فناناپذیری را بر تن کند، و این بدن هایی که اینک در فساد می پوسند باید بزودی بدن های فساد ناپذیر شوند؛ و آنگاه شما باید در برابر کرسی داوری مسیح بایستید، تا برپایۀ کارهایتان داوری شوید؛ و اگر چنین شود که شما پرهیزکار باشید، آنگاه شما با پدرانتان که پیش از شما رفته اند برکت یافته می شوید.
۲۲ ای کاش شما پیش از اینکه این نابودی بزرگ بر شما بیاید توبه کرده بودید. ولی بنگرید، شما رفته اید، و پدر، آری، پدر جاویدان آسمان، وضعیّت شما را می داند؛ و او برپایۀ دادگری و رحمت خود با شما رفتار می کند.

----------
/study/scriptures/bofm/morm/7
فصل ۷
مورمون لامانیانِ روزگار آخر را به ایمان آوردن به مسیح، پذیرفتن مژدۀ او، و نجات یافتن دعوت می کند — همۀ آنهایی که کتاب مقدّس را باور دارند کتاب مورمون را نیز باور خواهند کرد. نزدیک به ۳۸۵ میلادی.
۱ و اینک، بنگرید، من می خواهم اندکی با بازماندۀ این مردم که امان داده شده اند سخن بگویم، اگر چنین باشد که خدا به آنها سخنانم را بدهد، که آنها از امور پدرانشان آگاه شوند؛ آری، من با شما سخن می گویم، شما بازماندۀ خاندان اسرائیل؛ و اینها سخنانی هستند که من می گویم:
۲ بدانید که شما از خاندان اسرائیل هستید.
۳ بدانید که شما باید به توبه آیید، وگرنه شما نمی توانید نجات یابید.
۴ بدانید که شما باید سلاح های جنگی تان را پایین بگذارید، دیگر در خونریزی دلشاد نشوید، و دیگر آنها را برندارید، مگر اینکه خدا به شما فرمان دهد.
۵ بدانید که شما باید از پدرانتان شناخت پیدا کنید، و از همۀ گناهان و نابکاری هایتان توبه کنید، و به عیسی مسیح، ایمان آورید، که او پسر خداست، و اینکه او بدست یهودیان کشته شد، و او با قدرت پدر دوباره برخاسته است، و با آن، پیروزی بر گور را بدست آورده است؛ و نیز در او نیش مرگ بلعیده شده است.
۶ و او رستاخیز مردگان را پدید می آورد، که با آن آدمی باید برخیزد تا در برابر کرسی داوری وی بایستد.
۷ و او بازخرید شدن جهان را پدید آورده است، که با آن، او که در برابر وی در روز داوری بیگناه شناخته می شود به او عطا می شود تا در پیشگاه خدا در ملکوتِ وی ساکن شود، تا با سرودخوانانِ بالا، سرود ستایش های بی پایان را به پدر، و به پسر، و روح القُدس، که یک خدا هستند، در وضعیّت خوشبختی که پایانی ندارد، پیوسته بخواند.
۸ بنابراین توبه کنید، و بنام مسیح تعمید یابید، و مژدۀ مسیح، که در برابر شما قرار خواهد گرفت را دربر بگیرید، نه تنها به این نگاشته بلکه به نگاشته ای که از یهودیان به غیریهودیان خواهد آمد، نگاشته ای که از سوی غیریهودیان به شما خواهد آمد.
۹ زیرا بنگرید، به این نیّت این نوشته شده است که شما به آن ایمان آورید؛ و اگر شما به آن ایمان آورید به این نیز ایمان خواهید آورد؛ و اگر به این ایمان آورید شما دربارۀ پدرانتان، و نیز کارهای شگفت انگیزی که با قدرت خدا در میان آنها انجام شد، آگاهی خواهید یافت.
۱۰ و شما همچنین خواهید دانست که شما بازمانده ای از نوادگان یعقوب هستید؛ بنابراین شما در میان مردمِ نخستین پیمان شمرده می شوید؛ و اگر چنین باشد که شما به مسیح ایمان آورید و تعمید یابید، نخست با آب، سپس با آتش و با روح القُدس، مُنجی ما را، برپایۀ آنچه که او به ما فرمان داده است، سرمشق قرار دهید، در روز داوری این برای شما خوب خواهد بود. آمین.

----------
/study/scriptures/bofm/morm/8
فصل ۸
لامانیان نیفایان را دنبال کرده و نابود می کنند — کتاب مورمون با قدرت خدا پیش خواهد آمد — وای بر کسانی اعلام می شود که علیه کار سَروَر دم ازغضب و ستیز می زنند — نگاشتۀ نیفای در روزگارِ نابکاری، تباهی، و از دین برگشتگی پیش خواهد آمد. نزدیک به ۴۰۰–۴۲۱ میلادی.
۱ بنگرید من، مورونی، نگاشتۀ پدرم مورمون را تمام می کنم. بنگرید، من تنها چیزهای اندکی دارم، چیزهایی که من از سوی پدرم فرمان داده شده ام، تا بنویسم.
۲ و اینک چنین گذشت که پس از آن نبرد بزرگ و عظیم در کومارا، بنگرید، نیفایانی که به منطقۀ جنوبی فرار کرده بودند از سوی لامانیان دنبال شدند، تا اینکه آنها همه نابود شدند.
۳ و پدرم نیز بدست آنها کشته شد، و تنها من ماندم تا داستانِ غم انگیز نابودی مردمم را بنویسم. ولی بنگرید، آنها رفته اند، و من فرمان پدرم را برآورده می کنم. و آیا آنها مرا خواهند کشت، من نمی دانم.
۴ بنابراین من خواهم نوشت و نگاشته ها را در زمین پنهان خواهم کرد؛ و مهم نیست من به کجا می روم.
۵ بنگرید، پدرم این نگاشته را نگارش کرده است، و او نیّت آن را نوشته است. و بنگرید، من نیز اگر بر روی این ورقه ها جا داشتم می نوشتم، ولی ندارم؛ و سنگ معدنی من هیچ ندارم، زیرا من تنها هستم. پدرم، و همۀ بستگانم، در نبرد کشته شده اند، و من نه دوستی دارم نه جایی دارم بروم؛ و چه مدّت سَروَر روا خواهد داشت که من زنده باشم من نمی دانم.
۶ بنگرید، چهارصد سال از زمان آمدن سَروَر و مُنجی ما گذشته است.
۷ و بنگرید، لامانیان، مردمم نیفایان را دنبال کرده اند، شهر به شهر و مکان به مکان، حتّی تا اینکه آنها دیگر نیستند؛ و بزرگ بوده است فروافتادن آنها؛ آری، بزرگ و شگفت انگیز است نابودی مردمم، نیفایان.
۸ و بنگرید، این دست سَروَر است که این کار را کرده است. و همچنین بنگرید، لامانیان با یکدیگر در جنگ هستند؛ و تمامی چهرۀ این سرزمین یک دورِ پیوستۀ آدم کشی و خونریزی است؛ و هیچ کسی از پایان جنگ آگاه نیست.
۹ و اینک، بنگرید، من دیگر دربارۀ آنها نمی گویم، زیرا هیچ کسی نیست جز لامانیان و راهزنانی که بر روی این سرزمین زندگی می کنند.
۱۰ و هیچ کسی نیست که خدای راستین را بشناسد جز پیروان مسیح، که در سرزمین ماندند تا اینکه نابکاریِ مردم چنان زیاد شد که سَروَر روا نداشت آنها با مردم بمانند؛ و آیا آنها بر روی این سرزمین باشند هیچ کسی نمی داند.
۱۱ ولی بنگرید، پدرم و من آنها را دیده ایم، و آنها به ما تعلیم داده اند.
۱۲ و هر کسی که این نگاشته را دریافت کند، و به سبب کمبودهایی که در آن هست آن را محکوم نکند، همان چیزهای بزرگتر از اینها را خواهد دانست. بنگرید، من مورونی هستم؛ و اگر امکان پذیر بود، من همۀ چیزها را بر شما آشکار می کردم.
۱۳ بنگرید، من به سخن گفتن دربارۀ این مردم پایان می دهم. من پسر مورمون هستم، و پدرم یک نوادۀ نیفای بود.
۱۴ و من همان کسی هستم که این نگاشته را برای سَروَر پنهان می کند؛ ورقه های آن، به سبب فرمان سَروَر، هیچ ارزشی ندارند. زیرا او براستی گفته است که هیچ کسی آنها را برای سوداندوزی نخواهد داشت؛ بلکه نگاشتۀ آن ارزش زیادی دارد؛ و هر کسی که آن را آشکار کند، او را سَروَر برکت خواهد داد.
۱۵ زیرا هیچ کسی قدرت آشکار کردن آن را ندارد جز اینکه از سوی خدا به او عطا شود؛ زیرا خدا می خواهد که آن بدست کسی انجام شود که تنها شُکوه او، یا بهروزی مردم باستانی و پراکنده شدۀ پیمان بستۀ سَروَر را در نظر داشته باشد.
۱۶ و برکت یافته باشد او که این چیز را آشکار کند؛ زیرا آن، برپایۀ سخن خدا، از تاریکی به نور آورده خواهد شد؛ آری، آن از زمین بیرون آورده خواهد شد، و بیرون از تاریکی خواهد درخشید، و به آگاهی مردم خواهد رسید؛ و این با قدرت خدا انجام خواهد شد.
۱۷ و اگر خطاهایی باشد، آنها خطاهای آدمی هستند. ولی بنگرید، ما از هیچ خطایی آگاه نیستیم؛ با این وجود خدا همۀ چیزها را می داند؛ بنابراین، او که محکوم می کند، بگذارید او آگاه باشد مبادا او در خطر آتش دوزخ باشد.
۱۸ و او که می گوید: به من نشان دهید، یا شما ضربه خواهید خورد — بگذارید او آگاه باشد مبادا او به آنچه از سوی سَروَر منع شده است فرمان دهد.
۱۹ زیرا بنگرید، همان که عجولانه داوری می کند عجولانه نیز داوری خواهد شد؛ زیرا دستمزدش برپایۀ کارهایش خواهد بود؛ بنابراین، او که می زند نیز از سوی سَروَر زده خواهد شد.
۲۰ بنگرید نوشتۀ مقدس چه می گوید — آدمی نه باید بزند نه داوری کند، زیرا داوری از آنِ من است، سَروَر می گوید، و انتقام نیز از آنِ من است، و من بازپرداخت خواهم کرد.
۲۱ و او که دم از غضب زند و علیه کار سَروَر، و علیه مردمِ پیمان بستۀ سَروَر که خاندان اسرائیل هستند، ستیز کند و بگوید: ما کار سَروَر را نابود خواهیم کرد، و سَروَر پیمانی که با خاندان اسرائیل بسته است را به یاد نخواهد آورد — همان در خطر بریده شدن و در آتش افکنده شدن است؛
۲۲ زیرا هدف های جاویدان سَروَر ادامه خواهد یافت، تا زمانی که همۀ وعده هایش برآورده گردند.
۲۳ نبوّت های اشعیا را بررسی کنید. بنگرید، من نمی توانم آنها را بنویسم. آری، بنگرید من به شما می گویم، که آن مقدّسینی که پیش از من رفته اند، که این سرزمین را تصرُّف کرده اند، فریاد برخواهند آورد؛ آری، حتّی از خاک آنها به درگاه سَروَر فریاد برخواهند آورد؛ و به هستی سَروَر سوگند او پیمانی که با آنها بسته است را به یاد خواهد آورد.
۲۴ و او از نیایش هایی که آنها برای برادرانشان می کردند، آگاه است. و او از ایمانشان آگاه است، زیرا بنام او آنها توانستند کوه ها را از جا بکَنند؛ و بنام او آنها توانستند وادارند تا زمین بلرزد؛ و با قدرت سخن او آنها واداشتند تا زندان ها بر زمین فرو ریزند؛ آری، حتّی به سبب قدرت سخن او، نه آن کورۀ آتشین، نه جانوران درنده نه مارهای زهرآگین توانستند به آنها آسیبی برسانند.
۲۵ و بنگرید، نیایش هایشان برای او نیز بود که سَروَر روادارد تا این چیزها پیش آورده شوند.
۲۶ و هیچ کسی نیاز ندارد بگوید آنها نخواهند آمد، زیرا آنها براستی خواهند آمد، زیرا سَروَر آن را گفته است؛ زیرا بدست سَروَر، از زمین آنها بیرون خواهند آمد، و هیچ کسی نمی تواند در برابر آن ایستادگی کند؛ و آن در روزگاری خواهد آمدهنگامی که گفته شود که معجزه ها پایان یافته اند؛ و آن خواهد آمد چنان که گویی یکی از میان مردگان سخن می گوید.
۲۷ و آن در روزگاری خواهد آمد هنگامی که، به سبب سازمان های مخفی و کارهای تاریکی، خون مقدّسین به درگاه سَروَر فریاد برآورد.
۲۸ آری، آن در روزگاری خواهد آمد هنگامی که قدرت خدا انکار شود، و کلیساها آلوده شوند و غرق در غرور دل هایشان شوند؛ آری، در آن روزگار حتّی هنگامی که رهبران و آموزگاران کلیساها در غرور دل هایشان برخیزند، حتّی به آنهایی که به کلیسا هایشان تعلّق دارند حسادت کنند.
۲۹ آری، آن در روزگاری خواهد آمد هنگامی که از آتش ها، و تُندبادها، و بخارهایی از دود در سرزمین های بیگانه شنیده شود.
۳۰ و از جنگها، و شایعات جنگ ها، و زمین لرزه ها در جاهای گوناگون نیز شنیده شود.
۳۱ آری، آن در روزگاری خواهد آمد هنگامی که آلودگی های زیادی بر روی زمین خواهد بود؛ آدم کشی ها، و راهزنی، و دروغگویی و فریب دادن ها، و روسپی گری ها و همه گونه کارهای پلید خواهد بود؛ هنگامی که بسیاری خواهند بود که بگویند: این کار را بکن یا آن کار را بکن، و این مهم نیست، برای اینکه سَروَر در روز آخر از چنین کسانی پشتیبانی خواهد کرد. ولی وای بر چنین کسانی، زیرا آنها در زردآبِ تلخ و در بندهای نابکاری هستند.
۳۲ آری، آن در روزگاری خواهد آمد هنگامی که کلیساهای ساخته شوند که بگویند: به سوی من آیید، و گناهان شما به خاطر پول هایتان بخشیده خواهند شد.
۳۳ ای شما مردم نابکار و مُنحرف و خیره سر، چرا شما کلیساهایی برای خودتان ساخته اید تا سود اندوزید؟ چرا سخن مقدّس خدا را تغییر داده اید، که شما لعنت را بر روان هایتان بیاورید؟ بنگرید، به مکاشفه های خدا نگاه کنید؛ زیرا بنگرید، آن زمان می آید در آن روز هنگامی که همۀ این چیزها برآورده می شوند.
۳۴ بنگرید، سَروَر به من دربارۀ آنچه که باید به زودی بیاید چیزهای بزرگ و شگفت انگیزی نشان داده است، در آن روز هنگامی که این چیزها به میان شما خواهند آمد.
۳۵ بنگرید، من با شما، گویی شما اینجا هستید، سخن می گویم، و در حالیکه شما نیستید. ولی بنگرید، عیسی مسیح شما را به من نشان داده است، و من از کارهای شما آگاهم.
۳۶ و من می دانم که شما در غرور دل هایتان گام برمی دارید؛ و هیچ کسی نیست جز تنها اندکی که در غرور دل هایشان، با پوشیدن جامه های خیلی عالی، حسادت کردن، و ستیزه جویی ها، و کینه توزی، و آزار دادن ها، و همه گونه نابکاری ها، خودشان را بالا نمی گیرند؛ و کلیساهای شما، آری، حتّی یک به یک، به سبب غرور دل هایتان آلوده شده اند.
۳۷ زیرا بنگرید، شما پول، و داراییتان، و جامه های عالی تان، و آراستن کلیساهایتان را، بیشتر از اینکه شما بینوایان و نیازمندان، بیماران و رنج کشیدگان را دوست داشته باشید، دوست دارید.
۳۸ ای شما آلوده ها، شما آدم های دورو، شما آموزگاران که خودتان را برای آنچه که فاسد می شود می فروشید، چرا شما کلیسای مقدّس خدا را آلوده کرده اید؟ چرا شما از برگرفتن نام مسیح شرم می کنید؟ چرا شما نمی اندیشید که ارزش یک خوشبختیِ بی پایان بیشتر است از آن بدبختی که هرگز نمی میرد — به سبب ستایش جهانیان؟
۳۹ چرا شما خودتان را با آنچه که بیجان است می آرایید، و با این حال روا می دارید گرسنگان، و نیازمندان، و برهنگان، و بیماران و رنج کشیدگان از کنارتان بگذرند، و به آنها توجّهی نمی کنید؟
۴۰ آری، چرا شما کارهای پلید مخفی برپا می کنید تا سود اندوزید، و سبب شوید که بیوگان در برابر سَروَر سوگواری کنند، و همچنین یتیمان در پیشگاه سَروَر سوگواری کنند، و همچنین خون پدرانشان و شوهرانشان، برای انتقام بر سرهای شما، به درگاه سَروَر از خاک فریاد برآورند؟
۴۱ بنگرید، شمشیر انتقام بالای سر شما آویزان است؛ و آن زمان بزودی می آید که او انتقام خون مقدّسین را از شما بگیرد، زیرا او بیش از این، فریادهای آنها را تحمّل نخواهد کرد.

----------
/study/scriptures/bofm/morm/9
فصل ۹
مورونی کسانی که به مسیح ایمان ندارند را فرا می خواند تا توبه کنند — او خدای معجزه ها را معرفی می کند، کسی که مکاشفه ها عطا می کند و هدیه ها و نشانه هایی بر سر باایمانان برون می ریزد — معجزه ها به سبب بی ایمانی باز می ایستند — نشانه ها کسانی که ایمان دارند را همراهی می کنند — آدمیان به خِرَدمندی و نگه داشتنِ فرمان ها نصیحت می شوند. نزدیک به ۴۰۱–۴۲۱ میلادی.
۱ و اینک، من دربارۀ کسانی که به مسیح ایمان ندارند نیز سخن می گویم.
۲ بنگرید، آیا شما به روز بازخواست ایمان خواهید آورد — بنگرید، هنگامی که سَروَر می آید، آری، حتّی آن روز عظیم هنگامی که زمین همانند یک طومار درهم بپیچد، و عناصر با گرمای سوزان ذوب شوند، آری، در آن روز عظیم هنگامی که شما به ایستادن در برابر برّۀ خدا آورده خواهید شد — آنگاه آیا شما خواهید گفت که هیچ خدایی نیست؟
۳ آنگاه آیا شما بیش از این مسیح را انکار خواهید کرد، یا آیا شما می توانید برّۀ خدا را بنگرید؟ آیا شما با آگاهی از جُرمتان گمان می کنید که با او ساکن خواهید شد؟ آیا شما گمان می کنید که می توانید با ساکن شدن با آن وجود مقدّس خوشحال باشید، هنگامی که روان هایتان با آگاهی از جُرمی که شما همیشه قانون هایش را زیر پا گذاشته اید به صُلابه کشیده می شود؟
۴ بنگرید، من به شما می گویم که شما با ساکن شدن با یک خدای مقدّس و دادگر، با آگاهی از آلودگیِ خود، در برابر او بدبخت تر خواهید بود، تا اینکه با روان های لعنت شده در دوزخ ساکن شوید.
۵ زیرا بنگرید، هنگامی که شما آورده می شوید تا برهنگیِ خود را در برابر خدا، و نیز شُکوه خدا، و مقدّس بودن عیسی مسیح ببینید، شعله ای از آتش خاموش نشدنی بر شما روشن خواهد شد.
۶ پس شما ای بی ایمانان، به سوی سَروَر برگردید؛ بنام عیسی به درگاه پدر توانمندانه زاری کنید، که شاید در آن روز بزرگ و آخر، بی لکّه، پاک، خوبروی، و سپید، با خون برّه پاکیزه شده، شناخته شوید.
۷ و دوباره من به شما که مکاشفه های خدا را انکار می کنید، و می گویید که آنها پایان یافته اند، که نه هیچ مکاشفه ای هست، نه نبوّتی، نه هدیه ای، نه شفا دادنی، نه سخن گفتن به زبان ها، و ترجمۀ زبان ها، سخن می گویم؛
۸ بنگرید من به شما می گویم، او که این چیزها را انکار می کند مژدۀ مسیح را نمی داند؛ آری، او نوشته های مقدّس را نخوانده است؛ آگر خوانده، او آنها را نمی فهمد.
۹ زیرا آیا ما نمی خوانیم که خدا یکسان است دیروز، امروز، و برای همیشه، و در او نه تغییری هست نه سایه ای از تغییر؟
۱۰ و اینک، اگر شما برای خودتان خدایی را تصوّر کرده اید که دگرگون می شود، و در او سایه ای از تغییر هست، آنگاه شما برای خودتان خدایی را تصوّر کرده اید که خدای معجزه ها نیست.
۱۱ ولی بنگرید، من به شما خدای معجزه ها را نشان خواهم داد، یعنی خدای ابراهیم و خدای اسحاق و خدای یعقوب؛ و این همان خدایی است که آسمان ها و زمین و همۀ چیزهایی که در آنها هستند را آفرید.
۱۲ بنگرید، او آدم را آفرید، و بدست آدم فروافتادن آدمی آمد. و به سبب فروافتادنِ آدمی عیسی مسیح آمد، یعنی پدر و پسر؛ و به سبب عیسی مسیح بازخریدشدن آدمی آمد.
۱۳ و به سبب بازخریدشدن آدمی، که بدست عیسی مسیح آمد، آنها به پیشگاه سَروَر بازآورده می شوند؛ آری، این است جایی که همۀ آدمیان بازخرید می شوند، برای اینکه مرگ مسیح رستاخیز را پدید می آورد، که بازخرید شدن از یک خواب بی پایان را پدید می آورد، از خوابی که همۀ آدمیان، هنگامی که شیپور به صدا درآید، با قدرت خدا بیدار خواهند شد؛ و آنها پیش خواهند آمد، هم کوچک و هم بزرگ، بازخرید شده و از بند جاویدان مرگ رها شده، مرگی که مرگ جسمی است، و همه در برابر درگاه او خواهند ایستاد.
۱۴ و سپس داوری قدّوس بر آنها می آید؛ و سپس آن زمان می آید که او که آلوده است هنوز هم آلوده خواهد بود؛ و او که پرهیزکار است هنوز هم پرهیزکار خواهد بود؛ او که خوشحال است هنوز هم خوشحال خواهد بود؛ و او که خوشحال نیست هنوز هم خوشحال نخواهد بود.
۱۵ و اینک، ای شما که برای خودتان خدایی را تصوّر کرده اید که نمی تواند هیچ معجزه ای انجام دهد، من می خواهم از شما بپرسم، آیا همۀ این چیزها رخ داده اند، که از آن من سخن گفته ام؟ آیا اکنون پایان فرارسیده است؟ بنگرید من به شما می گویم، نه؛ و خدا از خدای معجزه ها بودن باز نایستاده است.
۱۶ بنگرید، آیا چیزهایی که خدا انجام داده است در چشمان ما شگفت انگیز نیستند؟ آری، و چه کسی می تواند کارهای شگفت انگیز خدا را درک کند؟
۱۷ چه کسی خواهد گفت که آن معجزه نبود، اینکه با سخن او آسمان و زمین بوجود آمدند؛ و با قدرت سخن او آدمی از خاک زمین آفریده شد؛ و با قدرت سخن او معجزه ها انجام شده اند؟
۱۸ و چه کسی خواهد گفت که عیسی مسیح معجزه های بسیار عظیمی انجام نداد؟ و معجزه های بسیار عظیمی بدست رسولان انجام شدند.
۱۹ و اگر معجزه هایی انجام شدند، آنگاه چرا خدا از خدای معجزه ها بودن بازایستاده است و هنوز یک هستیِ تغییر ناپذیر باشد؟ و بنگرید، من به شما می گویم او تغییر نمی کند؛ اگر این گونه بود او از خدا بودن بازمی ایستاد؛ و او از خدا بودن بازنمی ایستد و خدای معجزه ها است.
۲۰ و دلیلی که چرا او از انجام معجزه ها در میان فرزندان آدمی بازمی ایستد این است که آنها در بی ایمانی فرو می روند، و از راه راست جدا می شوند، و خدایی که می بایستی به او توکّل کنند را نمی شناسند.
۲۱ بنگرید، من به شما می گویم که هر کسی که به مسیح ایمان آورد، در هیچ چیزی شک نکرده، هر چیزی که او بنام مسیح از پدر بخواهد به او عطا خواهد شد؛ و این وعده بر همه، یعنی بر کرانه های زمین است.
۲۲ زیرا بنگرید، بدین گونه عیسی مسیح، پسر خدا به پیروانش که می بایستی می ماندند، آری، و به همۀ پیروانش نیز در برابر جمعیّت گفت: به سوی همۀ جهان بروید، و این مژده را به هر آفریده ای موعظه کنید؛
۲۳ و او که ایمان آورَد و تعمید یابد نجات می یابد، ولی او که ایمان نیاورَد لعنت خواهد شد؛
۲۴ و این نشانه ها آنهایی که ایمان می آورند را همراهی می کنند — بنام من آنها اهریمنان را بیرون می اندازند؛ آنها به زبان های نو سخن خواهند گفت؛ آنها مارها را برخواهند داشت؛ و اگر آنها هر چیز مرگ آوری بنوشند آن به آنها آسیبی نخواهد رساند؛ آنها بر بیماران دست خواهند گذاشت و آنان بهبود خواهند یافت؛
۲۵ و هر کسی که، در هیچ چیزی شک نکرده بنام من ایمان آورَد، به او من همۀ سخنانم را حتی به کرانه های زمین ثابت خواهم کرد.
۲۶ و اینک، بنگرید، چه کسی می تواند در برابر کارهای سَروَر ایستادگی کند؟ چه کسی می تواند گفته های او را انکار کند؟ چه کسی در برابر قدرتمندیِ قدرت سَروَر برخواهد خاست؟ چه کسی کارهای سَروَر را خوار خواهد شمرد؟ چه کسی فرزندان مسیح را خوار خواهد کرد؟ بنگرید، همۀ شما که خوار کنندگان کارهای سَروَر هستید، زیرا شما شگفت زده و هلاک خواهید شد.
۲۷ آه پس تحقیر نکنید و شگفت زده نشوید، بلکه سخنان سَروَر را بگوش دل بپذیرید، و بنام عیسی برای هر آنچه که نیازمندید از پدر بخواهید. شک نکنید بلکه ایمان آورید، و همچون دوران پیشین شروع کنید، و با همۀ دلتان به سوی سَروَر آیید، و برای رستگاری خودتان با ترس و لرز در برابر او بکوشید.
۲۸ در روزگار آزمایش خود خردمند باشید؛ خودتان را از همۀ ناپاکی ها بِزُدایید؛ نخواهید که شما آن را برای هوس هایتان بکار برید، بلکه با پایداری استوار بخواهید، که شما به هیچ وسوسه ای نیفتید، بلکه شما آن خدای راستین و زنده را خدمت کنید.
۲۹ ببینید که شما با ناشایستگی تعمید نیابید؛ ببینید که شما با ناشایستگی از آیین شام آخر مسیح میل نکنید؛ بلکه ببینید که شما همۀ چیزها را در شایستگی انجام دهید، و آن را بنام عیسی مسیح، پسر خدای زنده، انجام دهید؛ و اگر شما این کار را بکنید و تا پایان پایداری کنید، شما به هیچ وجه بیرون انداخته نخواهید شد.
۳۰ بنگرید، من به شما سخن می گویم گویی من از میان مردگان سخن گفتم؛ زیرا من می دانم که شما سخنان مرا خواهید داشت.
۳۱ نه مرا به سبب کامل نبودنم محکوم کنید، نه پدرم را به سبب کامل نبودنش، نه آنهایی که پیش از او نوشته اند؛ بلکه بجای آن از خدا که کامل نبودن هایمان را بر شما پدیدار کرده است سپاسگزاری کنید، که شما یاد بگیرید که خردمندتر از این که ما بوده ایم باشید.
۳۲ و اینک، بنگرید، ما این نگاشته را با حروفی که در میان ما مصریِ اصلاح شده خوانده می شود، که به دست ما رسیده و به دست ما تغییر یافته، برپایۀ شیوۀ گفتارمان، برپایۀ دانشمان نوشته ایم.
۳۳ و اگر ورقه های ما به اندازۀ کافی بزرگ می بودند ما به عبری می نوشتیم؛ ولی عبری نیز بدست ما تغییر یافته است؛ و اگر ما می توانستیم به عبری بنویسیم، بنگرید، شما هیچ کمبودی در نگاشتۀ ما نمی داشتید.
۳۴ ولی سَروَر از چیزهایی که ما نوشته ایم آگاه است، و نیز اینکه هیچ مردم دیگری زبان ما را نمی دانند؛ و چون هیچ مردم دیگری زبان ما را نمی دانند، از این رو او ابزاری برای ترجمۀ آنها فراهم کرده است.
۳۵ و این چیزها نوشته شده اند که ما تنپوش هایمان را از خون برادرانمان که در بی ایمانی فرو رفته اند پاک گردانیم.
۳۶ و بنگرید، این چیزهایی که ما دربارۀ برادرانمان خواستار شده ایم، آری، حتّی بازآوری آنها به دانش از مسیح، برپایۀ نیایش های همۀ مقدّسینی است که در این سرزمین ساکن بوده اند.
۳۷ و باشد که سَروَر عیسی مسیح عطا کند که نیایش هایشان برپایۀ ایمانشان پاسخ داده شوند؛ و باشد که خدای پدر، پیمانی که او با خاندان اسرائیل بسته است را به یاد آورد؛ و باشد که او آنها را از راه ایمان بنام عیسی مسیح برای همیشه برکت دهد. آمین.

----------
/study/scriptures/bofm/ether/1
کتاب عاتِر
نگاشتۀ یارِدیان، برگرفته از بیست و چهار ورقۀ پیدا شده بدست مردم لیمحی در روزگار موصایای پادشاه.
فصل ۱
مورونی نوشته های عاتِررا کوتاه می کند — خاندان-نامۀ عاتِر ارائه می شود — زبان یارِدیان در برج بابل درهم ریخته نمی شود — سَروَر وعده می دهد تا آنها را به سرزمین برگزیده ای هدایت کند و آنها را ملّت بزرگی کند.
۱ و اینک من، مورونی، به دادن سرگذشت آن ساکنان باستانی که بدست سَروَر بر روی این منطقۀ شمالی نابود شدند می پردازم.
۲ و من گزارشی را خودم از بیست و چهار ورقه ای که بدست مردم لیمحی پیدا شدند، که کتاب عاتِر خوانده می شود، برمی گیرم.
۳ و از آنجایی که من گمان می کنم که نخستین بخش این نگاشته، که دربارۀ آفرینش جهان سخن می گوید، و نیز از آدم، و سرگذشتی از آن زمان تا زمان برج بزرگ، و هر آنچه که در میان فرزندان آدمی تا آن زمان رُخ داد، در میان یهودیان هست —
۴ بنابراین من آن چیزهایی که از روزگار آدم تا آن زمان رُخ دادند را نمی نویسم؛ ولی آنها بر روی ورقه ها هستند؛ و هر کسی آنها را بیابد، همان قدرت خواهد داشت که سرگذشت کامل را بدست آورد.
۵ ولی بنگرید، من سرگذشت کاملی نمی دهم، بلکه بخشی از آن سرگذشت را می دهم، از زمان برج تا زمانی که آنها نابود شدند.
۶ و من به این شیوه سرگذشت را می گویم. او که این نگاشته را نوشت عاتِر بود، و او یک نوادۀ کوریانتور بود.
۷ کوریانتور پسر مورون بود.
۸ و مورون پسر ایتم بود.
۹ و ایتم پسر آحا بود.
۱۰ و آحا پسر شیث بود.
۱۱ و شیث پسر شبلون بود.
۱۲ و شبلون پسر کام بود.
۱۳ و کام پسر کوریانتوم بود.
۱۴ و کوریانتوم پسر عمنیجده بود.
۱۵ و عمنیجده پسر هارون بود.
۱۶ و هارون یک نوادۀ حت بود، که پسر حارتوم بود.
۱۷ و حارتوم پسر لیب بود.
۱۸ و لیب پسر کیش بود.
۱۹ و کیش پسر کوروم بود.
۲۰ و کوروم پسر لاوی بود.
۲۱ و لاوی پسر کیم بود.
۲۲ و کیم پسر موریانتون بود.
۲۳ و موریانتون یک نوادۀ ریفلاکیش بود.
۲۴ و ریفلاکیش پسر شِز بود
۲۵ و شِز پسر حت بود.
۲۶ و حت پسر کام بود.
۲۷ و کام پسر کوریانتوم بود.
۲۸ و کوریانتوم پسر عِمِر بود.
۲۹ و عِمِر پسر عومر بود.
۳۰ و عومر پسر شول بود.
۳۱ و شول پسر کیب بود.
۳۲ و کیب پسر اوریحا بود، که پسر یارِد بود.
۳۳ آن یارِد که با برادرش و خانواده هایشان، همراه با برخی دیگر و خانواده هایشان، از آن برج بزرگ، بیرون آمدند، در زمانی که سَروَر زبان آن مردم را درهم ریخت، و در غضبش سوگند یاد کرد که آنها بر روی همۀ زمین پراکنده شوند؛ و برپایۀ سخن سَروَر آن مردم پراکنده شدند.
۳۴ و برادر یارِد مردی بزرگ و توانا بوده و مورد لطف زیاد سَروَر، یارِد، برادرش به او گفت: به درگاه سَروَر زاری کن که او ما را درهم نریزد که سخنان خودمان را نفهمیم.
۳۵ و چنین گذشت که برادر یارِد به درگاه سَروَر زاری کرد، و سَروَر بر یارِد دلسوزی کرد؛ از این رو او زبان یارِد را درهم نریخت؛ و یارِد و برادرش درهم ریخته نشدند.
۳۶ آنگاه یارِد به برادرش گفت: دوباره بسوی سَروَر زاری کن، و باشد که او خشمش را از آنهایی که دوستان ما هستند دور کند، که او زبانشان را درهم نریزد.
۳۷ و چنین گذشت که برادر یارِد بسوی سَروَر زاری کرد، و سَروَر بر دوستانشان و نیز خانواده هایشان دلسوزی کرد، که آنها درهم ریخته نشدند.
۳۸ و چنین گذشت که یارِد دوباره به برادرش سخن گفت، گفتا: برو و از سَروَر جویا شو آیا او ما را از این سرزمین بیرون خواهد برد، و اگر او ما را از این سرزمین بیرون خواهد برد، به درگاه او فریاد برآور به کجا ما برویم. و چه کسی می داند شاید سَروَر ما را به سرزمینی که برگزیده ای بالاتر از همۀ زمین است خواهد برد؟ و اگر چنین باشد، بگذار ما به سَروَر وفادار باشیم، که ما آن را برای میراثمان دریافت کنیم.
۳۹ و چنین گذشت که برادر یارِد برپایۀ آنچه از دهان یارِد گفته شده بود به درگاه سَروَر فریاد برآورد.
۴۰ و چنین گذشت که سَروَر برادر یارِد را شنید، و بر او دلسوزی کرد، و به او گفت:
۴۱ برو و گلّه های خودت، هم نر و هم ماده، از هر گونه؛ و نیز دانه های زمین از هر گونه؛ و خانوادۀ خودت؛ و نیز یارِد برادر تو و خانواده اش؛ و نیز دوستان تو و خانواده هایشان، و دوستان یارِد و خانواده هایشان را گرد هم آور.
۴۲ و هنگامی که تو این را انجام دادی در رأس آنها پایین به وادی که در شمال است برو. و در آنجا من با تو دیدار خواهم کرد، و من پیشاپیش تو به سرزمینی که برگزیده ای بالاتر از همۀ سرزمین های زمین است خواهم رفت.
۴۳ و آنجا من تو و نوادگان تو را برکت خواهم داد، و برای خودم از نوادگان تو، و از نوادگان برادر تو، و آنهایی که با تو بروند، یک ملّت بزرگ بوجود می آورم. و هیچ ملّتی بزرگتر از ملّتی که من از نوادگان تو بوجود می آورم، بر همۀ روی زمین، نخواهد بود. و بدین گونه من بر تو عمل خواهم کرد برای اینکه این مدّت طولانی تو بسوی من زاری کرده ای.

----------
/study/scriptures/bofm/ether/2
فصل ۲
یارِدیان برای سفرشان به یک سرزمین موعود آماده می شوند — این یک سرزمین برگزیده است که در آن آدمیان باید به مسیح خدمت کنند یا از میان بروند — سَروَر با برادرِ یارِد برای سه ساعت گفتگو می کند — یارِدیان قایق هایی می سازند — سَروَر از برادرِ یارِد می خواهد تا پیشنهاد دهد چگونه قایق ها نور داشته باشند.
۱ و چنین گذشت که یارِد و برادرش، و خانواده هایشان، و نیز دوستان یارِد و برادرش و خانواده هایشان، پایین به وادی که در شمال بود رفتند، (و نام آن وادی نِمرود بود، خوانده شده از پس آن شکارچی توانا) با گلّه هایشان، نر و ماده، از هر گونه، که آنها گرد هم آورده بودند.
۲ و آنها همچنین دام گستراندند و پرندگان هوا را گرفتند؛ و آنها همچنین ظرفی آماده کردند، که آنها ماهیان آبها را در آن با خود بردند.
۳ و آنها دِزِرِت که ترجمۀ آن زنبور عسل است با خود بردند؛ و بدین گونه آنها انبوهی از زنبور، و همه گونه از آنچه که بر روی آن سرزمین بود، دانه از هر گونه با خود بردند.
۴ و چنین گذشت که هنگامی که آنها به پایین درّۀ نِمرود آمدند سَروَر پایین آمد و با برادر یارِد سخن گفت؛ و او در یک ابر بود و برادرِ یارِد او را نمی دید.
۵ و چنین گذشت که سَروَر به آنها فرمان داد که آنها به سوی بیابان پیش روند، آری، به سوی آن گوشه ای که هرگز آدمی نبوده است. و چنین گذشت که سَروَر پیشاپیش آنها رفت، و همچنان که در یک ابر ایستاده بود با آنها سخن گفت و راهنمایی هایی کرد که آنها به کجا می بایستی مسافرت کنند.
۶ و چنین گذشت که آنها در بیابان مسافرت کردند، و قایق هایی ساختند، که آنان در آنها، پیوسته بدست سَروَر هدایت شده، از آبهای عمیق گذشتند.
۷ و سَروَر روا نمی داشت که آنها فراتر از دریا در بیابان باز ایستند، بلکه او می خواست که آنها پیش آیند حتّی به سرزمین موعود، که برگزیده ای برتر از همۀ سرزمین های دیگر بود، که سَروَر خدا برای مردمی پرهیزکار نگه داشته بود.
۸ و او در غضبش به برادرِ یارِد سوگند یاد کرده بود، که هر کسی که این سرزمین موعود را تصرّف کند، از آن زمان به بعد و برای همیشه می بایستی او را، آن خدای راستین و یگانه را، خدمت کند، وگرنه هنگامی که کمال غضبش بر آنها بیاید آنها از میان خواهند رفت.
۹ و اینک، ما می توانیم حکم های خدا را دربارۀ این سرزمین بنگریم، که این یک سرزمین موعود است؛ و هر ملّتی که آن را تصرّف کند می بایستی خدا را خدمت کند، وگرنه هنگامی که کمال غضبش بر آنها خواهد آمد آنها از میان خواهند رفت. و هنگامی که آنها در نابکاری رسیده می شوند کمال غضبش بر آنها می آید.
۱۰ زیرا بنگرید، این سرزمینی است که برگزیده ای برتر از همۀ سرزمین های دیگر است؛ از این رو او که آن را تصرّف کند می بایستی خدا را خدمت کند وگرنه از میان خواهد رفت؛ زیرا این حکم ابدی خداست. و این انجام نمی شود تا اینکه نابکاری در میان فرزندان این سرزمین کمال یابد، که آنها از میان بروند.
۱۱ و این بر شما می آید، آه شما غیریهودیان، که شما حکم های خدا را بدانید — که شما توبه کنید، و به نابکاری هایتان ادامه ندهید تا کمال آن فرا رسد، که شما کمال غضب خدا را همان گونه که ساکنان این سرزمین تاکنون انجام داده اند بر سر خود نیاورید.
۱۲ بنگرید، این یک سرزمین برگزیده است، و هر ملّتی که آن را تصرّف کند از بندگی، و از اسارت، و از همۀ ملّت های زیر آسمان، آزاد خواهد بود، اگر آنها تنها خدای این سرزمین را، که عیسی مسیح است، که با چیزهایی که ما نوشته ایم آشکار شده است، خدمت کنند.
۱۳ و اینک من به نگاشته ام می پردازم؛ زیرا بنگرید، چنین گذشت که سَروَر یارِد و برادرانش را حتّی به آن دریای بزرگی که سرزمین ها را تقسیم می کند پیش آورد. و همین که آنها به دریا رسیدند آنها چادرهایشان را زدند؛ و آنها نام آن مکان را موریانکومر خواندند؛ و آنها در چادرها در کنار دریا برای مدّت چهار سال ساکن شدند.
۱۴ و چنین گذشت در پایان چهار سال که سَروَر دوباره بر برادر یارِد آمد، و در یک ابر ایستاد و با او سخن گفت. و برای مدّت سه ساعت سَروَر با برادر یارِد سخن گفت، و او را نکوهش کرد برای اینکه به یاد نیاورده بود تا نام سَروَر را بخواند.
۱۵ و برادر یارِد از کار پلیدی که او انجام داده بود توبه کرد، و نام سَروَر را برای برادرانش که با او بودند فرا خواند. و سَروَر به او گفت: من گناهان تو و برادران تو را خواهم بخشید؛ ولی تو دیگر گناه نکن، زیرا تو می بایستی به یاد داشته باشی که روح من همواره با آدمی کوشش نخواهد کرد؛ از این رو، اگر تو گناه کنی تا اینکه در گناه رسیده شوی از پیشگاه سَروَر بریده خواهی شد. و اینها اندیشه های من بر سرزمینی هستند که من به شما برای میراثتان خواهم داد؛ زیرا این سرزمین برگزیده ای برتر از همۀ سرزمین های دیگر خواهد بود.
۱۶ و سَروَر گفت: برو کار کن و، به شیوۀ قایق هایی که تا اینجا تو ساخته ای، بساز. و چنین گذشت که برادر یارِد، و نیز برادرانش، رفتند تا کار کنند، و قایق هایی به شیوه ای که آنها ساخته بودند، برپایۀ رهنمودهای سَروَر، بسازند. و آنها کوچک بودند، و آنها روی آب، حتّی به مانند سَبُکی یک پرنده روی آب، سَبُک بودند.
۱۷ و آنها به شیوه ای ساخته شدند که بی اندازه محکم بودند، حتّی اینکه آنها آب را همانند ظرفی نگه می داشتند؛ و کف آنها همانند ظرفی محکم بود؛ و دیواره های آنها همانند ظرفی محکم بودند؛ و گوشه های آنها تیز شده بودند؛ و بخش بالای آنها همانند ظرفی محکم بود؛ و درازای آنها به درازای یک درخت بود؛ و درِ آنها، هنگامی که بسته بود، همانند ظرفی محکم بود.
۱۸ و چنین گذشت که برادر یارِد نزد سَروَر گریست، گفتا: سَروَرا، من کاری که تو به من فرمان داده ای را انجام داده ام، و من قایق هایی برپایۀ آنچه تو مرا هدایت کرده ای ساخته ام.
۱۹ و بنگر، سَروَرا، در آنها هیچ نوری نیست؛ به کجا آنها را برانیم؟ و نیز اینکه ما هلاک خواهیم شد، زیرا در آنها ما نمی توانیم جز از هوایی که در آنهاست نَفَس بکِشیم؛ بنابراین ما هلاک خواهیم شد.
۲۰ و سَروَر به برادر یارِد گفت: بنگر، تو سوراخی در بالا درست کن، و نیز در پایین؛ و هنگامی که تو به هوا نیاز داری سوراخ را باز کن و هوا دریافت کن. و اگر چنین شد که آب به درون بر تو آمد، بنگر، تو سوراخ را ببند، که تو در سیلاب هلاک نشوی.
۲۱ و چنین گذشت که برادر یارِد چنین کرد، برپایۀ آنچه سَروَر فرمان داده بود.
۲۲ و او دوباره بسوی سَروَر فریاد برآورد گفتا: سَروَرا، بنگر من همان گونه که تو به من فرمان داده ای انجام داده ام، و این کشتی ها را برای مردمم آماده کرده ام، و بنگر هیچ نوری در آنها نیست. بنگر، سَروَرا، آیا تو روا می داری که ما در تاریکی از این آب بزرگ بگذریم؟
۲۳ و سَروَر به برادر یارِد گفت: تو چه می خواهی که من انجام دهم که شما در کشتی هایتان نور داشته باشید؟ زیرا بنگر، تو نه می توانی پنجره هایی داشته باشی، زیرا آنها خُرد خواهند شد؛ نه تو می توانی با خود آتش ببری، زیرا تو با نور آتش نخواهی رفت.
۲۴ زیرا بنگر، شما همچون نهنگی در میان دریا خواهید بود، زیرا موج های عظیمی بر شما خواهند خورد. با این وجود، من دوباره شما را از اعماق دریا بیرون خواهم آورد؛ زیرا بادها از دهان من بیرون رفته اند، و نیز باران ها و سیلاب هایی من پیش فرستاده ام.
۲۵ و بنگر، من شما را در برابر این چیزها آماده می کنم؛ زیرا شما نمی توانید از این عمق عظیم بگذرید جز اینکه من شما را در برابر موج های دریا، و بادهایی که به پیش رفته اند، و سیلاب هایی که خواهند آمد، آماده کنم. بنابراین شما چه می خواهید که من برای شما آماده کنم که شما هنگامی که در اعماق دریا فرو برده می شوید نور داشته باشید؟

----------
/study/scriptures/bofm/ether/3
فصل ۳
برادر یارِد انگشت سَروَر را همچنان که او شانزده سنگ را لمس می کند می بیند — مسیح روح خود را به برادر یارِد نشان می دهد — کسانی که آگاهی کامل دارند نمی توانند از دیدن آنسوی پرده نگه داشته شوند — ترجمه گرهایی برای روشن نمودن نگاشتۀ یارِدیان فراهم می شوند.
۱ و چنین گذشت که برادر یارِد، (اینک تعداد کشتی هایی که آماده شده بودند هشت تا بود) به سوی کوهی که به سبب بلندی بی اندازه اش کوه شِلِم خوانده می شد، پیش رفت و شانزده سنگ کوچک را از صخره ای ذوب کرد؛ و آنها سپید و روشن، حتّی مانند شیشۀ شفاف بودند؛ و او آنها را در دستانش به بالای آن کوه برد، و دوباره بسوی سَروَر فریاد برآورد، گفتا:
۲ سَروَرا، تو گفته ای که ما باید با سیلاب ها فرا گرفته شویم. اینک بنگر، سَروَرا، و بر خدمتگزار خود به سبب ناتوانی او در برابر تو خشمگین مباش؛ زیرا ما می دانیم که تو مقدّس هستی و در آسمان ها سکونت داری، و اینکه ما در برابر تو ناشایست هستیم؛ به سبب فروافتادن، طبیعت ما پیوسته پلید شده است؛ با این وجود، سَروَرا، تو فرمانی به ما داده ای که ما باید تو را فرا خوانیم که از تو برپایۀ خواسته هایمان دریافت کنیم.
۳ بنگر، سَروَرا، تو ما را به سبب نابکاریمان زده ای؛ و ما را به پیش رانده ای، و برای اینها چندین سال ما در بیابان بوده ایم؛ با این وجود، تو بر ما مهربان بوده ای. سَروَرا، با دلسوزی بر من نگاه کن، و خشم خود را از این مردم خودت دور کن، و روا مدار که آنها در تاریکی به آنسوی این عمق خروشان پیش روند؛ بلکه به این چیزها که من از صخره ای ذوب کرده ام بنگر.
۴ و من می دانم، سَروَرا، که تو قدرت تمام داری، و می توانی هر آنچه تو بخواهی برای بهروزی آدمی انجام دهی؛ بنابراین این سنگ ها را، سَروَرا، با انگشت خودت لمس کن، و آنها را آماده کن که بتوانند در تاریکی بدرخشند؛ و آنها برای ما در کشتی هایی که ما آماده کرده ایم بدرخشند، که ما در حالیکه از دریا گذر می کنیم نور داشته باشیم.
۵ بنگر، سَروَرا، تو می توانی این کار را انجام دهی. ما می دانیم که تو قادر هستی قدرت بزرگی که در فهم آدمی کوچک به نظر می آید را نشان دهی.
۶ و چنین گذشت که هنگامی که برادر یارِد این سخنان را گفت، بنگرید، سَروَر دستش را دراز کرد و آن سنگ ها را یک به یک با انگشتش لمس کرد. و پرده از برابر چشمان برادر یارِد برداشته شد، و او انگشت سَروَر را دید؛ و آن همچون انگشت یک انسان بود، به مانند گوشت و خون؛ و برادر یارِد در برابر سَروَر فرو افتاد، زیرا او از ترس شوکه شده بود.
۷ و سَروَر دید که برادر یارِد بر زمین افتاده است؛ و سَروَر به او گفت: برخیز، چرا تو فروافتاده ای؟
۸ و او به سَروَر گفت: من انگشت سَروَر را دیدم، و من ترسیدم مبادا او مرا بزند؛ زیرا من نمی دانستم که سَروَر گوشت و خون دارد.
۹ و سَروَر به او گفت: به سبب ایمانت تو دیده ای که من بر خود گوشت و خون خواهم گرفت؛ و هرگز آدمی با چنین ایمان بی اندازه ای آن گونه که تو داری در برابر من نیامده است؛ زیرا اگر چنین نبود، تو نمی توانستی انگشتم را ببینی. آیا بیش از این دیدی؟
۱۰ و او پاسخ داد: نه؛ سَروَر، خودت را به من نشان بده.
۱۱ و سَروَر به او گفت: به سخنانی که من به تو خواهم گفت ایمان می آوری؟
۱۲ و او پاسخ داد: آری، سَروَرا، من می دانم که تو راست می گویی، زیرا تو یک خدای راستین هستی، و نمی توانی دروغ بگویی.
۱۳ و هنگامی که او این سخنان را گفت، بنگرید، سَروَر خودش را به او نشان داد، و گفت: چون تو این چیزها را می دانی تو از فرو افتادن بازخرید شده ای؛ بنابراین تو به پیشگاه من بازآورده می شوی؛ بنابراین من خودم را به تو نشان می دهم.
۱۴ بنگر، من کسی هستم که از بنیاد جهان آماده شدم تا مردمم را بازخرید کنم. بنگر، من عیسی مسیح هستم. من پدر و پسر هستم. در من همۀ بشریّت زندگی را خواهند داشت، و آن زندگی جاویدان را یعنی آنهایی که بنام من ایمان آورند؛ و آنها پسران و دختران من خواهند شد.
۱۵ و هرگز من خودم را به آدمی که آفریده ام نشان نداده ام، زیرا هرگز آدمی آن گونه که تو ایمان داری به من ایمان نداشته است. می بینی که تو از روی نگار خود من آفریده شده ای؟ آری، حتّی همۀ آدمیان در آغاز از روی نگار خود من آفریده شدند.
۱۶ بنگر، این بدن که تو اینک می نگری، بدنِ روح من است؛ و آدمی را من از روی بدنِ روحم آفریده ام؛ و همان گونه که من بر تو در روح پدیدار می شوم بر مردمم در جسم پدیدار خواهم شد.
۱۷ و اینک، همان گونه که من، مورونی، گفتم من نمی توانم سرگذشت کاملی از این چیزهایی که نوشته شده اند بنگارم، بنابراین، این مرا کافی است تا بگویم که عیسی خودش را به این مرد در روح نشان داد، یعنی به شیوه و در شباهت به همان بدنی که او خودش را به نیفایان نشان داد.
۱۸ و او همان گونه که به نیفایان تعلیم داد به وی نیز تعلیم داد؛ و همۀ این، که این انسان، به سبب کارهای بسیار بزرگی که سَروَر به او نشان داده بود، بداند که او خدا است.
۱۹ و به سبب دانشِ این مرد، او نمی توانست از دیدنِ درون پرده باز داشته شود؛ و او انگشت عیسی را دید، که هنگامی که او دید از ترس فرو افتاد؛ زیرا او می دانست که این انگشت سَروَر بود؛ و او دیگر ایمان نداشت، زیرا او می دانست و به هیچ چیزی شک نداشت.
۲۰ از این رو، با داشتن این آگاهی کامل از خدا، او نمی توانست از آنسوی پرده نگه داشته شود؛ بنابراین او عیسی را دید؛ و وی به او تعلیم داد.
۲۱ و چنین گذشت که سَروَر به برادر یارِد گفت: بنگر، تو از این چیزهایی که دیده و شنیده ای اجازه نده بر جهان پیش روند، تا اینکه زمانی آید که من نامم را در جسم شُکوه دهم؛ از این رو، تو چیزهایی که تو دیده و شنیده ای را پنهان نگه دار، و آنها را به هیچ انسانی نشان نده.
۲۲ و بنگر، هنگامی که تو به نزد من آیی، تو آنها را خواهی نوشت و آنها را مُهر و موم خواهی کرد، که هیچ کسی نتواند آنها را ترجمه کند؛ زیرا تو آنها را به زبانی خواهی نوشت که آنها نتوانند خوانده شوند.
۲۳ و بنگر، این دو سنگ را من به تو خواهم داد، و تو آنها را نیز با چیزهایی که خواهی نوشت مُهر و موم کن.
۲۴ زیرا بنگر، زبانی که تو خواهی نوشت را من درهم ریخته ام؛ از این رو، من در زمان مناسب خودم سبب خواهم شد که این سنگ ها چیزهایی که تو می نویسی را به چشم آدمیان آشکار کنند.
۲۵ و هنگامی که سَروَر این سخنان را گفت، او همۀ ساکنان زمین که بودند، و نیز همۀ آنهایی که خواهند بود را به برادر یارِد نشان داد؛ و او آنها را، حتی کرانه های زمین را از نظر وی دور نگه نداشت.
۲۶ زیرا او بارها پیش از این به وی گفته بود، که اگر وی به او ایمان آورد او به وی همۀ چیزها را می تواند نشان دهد — آن به وی نشان داده خواهد شد؛ بنابراین سَروَر نمی توانست هیچ چیزی را از وی پنهان نگه دارد، زیرا او می دانست که سَروَر می تواند همۀ چیزها را به وی نشان دهد.
۲۷ و سَروَر به او گفت: این چیزها را بنویس و آنها را مُهر و موم کن؛ و من آنها را در زمان مناسب خودم بر فرزندان آدمی نشان خواهم داد.
۲۸ و چنین گذشت که سَروَر به او فرمان داد که آن دو سنگی که دریافت کرده بود را مُهر و موم کند، و آنها را نشان ندهد، تا زمانی که سَروَر آنها را به فرزندان آدمی نشان دهد.

----------
/study/scriptures/bofm/ether/4
فصل ۴
به مورونی فرمان داده می شود تا نوشته های برادر یارِد را مُهر و موم کند — آنها آشکار نخواهند شد تا زمانی که آدمیان همانند برادر یارِد ایمان داشته باشند — مسیح آدمیان را فرمان می دهد تا به سخنان او و سخنان پیروان او ایمان آورند — آدمیان فرمان داده می شوند تا توبه کنند، به آن مژده ایمان آورند و نجات یابند.
۱ و سَروَر برادر یارِد را فرمان می دهد تا از کوه از پیشگاه سَروَر پایین رود، و چیزهایی که او دیده است را بنویسد؛ و آنها از آمدن به نزد فرزندان آدمی تا پس از اینکه او بر صلیب کشیده می شود ممنوع شدند؛ و به این دلیل موصایای پادشاه آنها را نگه داشت، که آنها تا پس از زمانی که مسیح خودش را به مردمش نشان دهد به نزد جهان نیایند.
۲ و پس از اینکه مسیح براستی خودش را به مردمش نشان داد او فرمان داد که آنها پدیدار شوند.
۳ و اینک، پس از آن، آنها همه در بی ایمانی فرو رفته اند؛ و هیچ کسی جز لامانیان نیست، و آنها مژدۀ مسیح را رد کرده اند؛ بنابراین من فرمان داده شده ام که من آنها را دوباره در زمین پنهان کنم.
۴ بنگرید، من بر روی این ورقه ها همان چیزهایی که برادر یارِد دید را نوشته ام؛ و هرگز چیزهایی بزرگتر از آنچه که بر برادر یارِد پدیدار شد پدیدار نشده است.
۵ از این رو سَروَر به من فرمان داده است تا آنها را بنویسم؛ و من آنها را نوشته ام. و او به من فرمان داد که من آنها را مُهر و موم کنم؛ و او به من فرمان داده است که من ترجمه گرهای آن را نیز مُهر و موم کنم؛ از این رو من آن ترجمه گرها را برپایۀ فرمان سَروَر، مُهر و موم کرده ام.
۶ زیرا سَروَر به من گفت: آنها به نزد غیریهودیان نخواهند رفت تا روزی که آنها از نابکاریشان توبه کنند، و در برابر سَروَر پاک شوند.
۷ و سَروَر می گوید، در آن روز که آنها ایمان به من را همان گونه که برادر یارِد انجام داد بکار برند، که آنها در من تقدیس شوند، آنگاه من بر آنها چیزهایی را پدیدار خواهم کرد که برادر یارِد دید، حتّی به آشکار نمودن همۀ مکاشفه هایم بر آنها، عیسی مسیح می گوید، پسر خدا، پدر آسمان ها و زمین و همۀ چیزهایی که در آنها هستند.
۸ و او که علیه سخن سَروَر ستیز کند، بگذارید او لعنت شود؛ و او که این چیزها را انکار کند، بگذارید او لعنت شود؛ زیرا بر آنها من چیزهای بزرگتری نشان نخواهم داد، عیسی مسیح می گوید؛ زیرا من او هستم که سخن می گوید.
۹ و با فرمان من آسمان ها باز و بسته می شوند؛ و با سخن من زمین خواهد لرزید؛ و با فرمان من ساکنان آن در خواهند گذشت، حتّی این گونه با آتش.
۱۰ و او که سخنان مرا باور نکند پیروانم را باور نمی کند؛ و اگر چنین شود که من سخن نگویم، شما داوری کنید؛ زیرا شما در روز آخر خواهید دانست که این من هستم که سخن می گوید.
۱۱ ولی او که به این چیزهایی که من گفته ام ایمان آورد، او را من با پدیدار کردن های روحم دیدار خواهم کرد، و او خواهد دانست و شهادت خواهد داد. زیرا به سبب روحم او خواهد دانست که این چیزها راست هستند؛ زیرا آن آدمیان را به انجام نیکی ترغیب می کند.
۱۲ و هر چیزی که آدمیان را به انجام نیکی ترغیب کند از من است؛ زیرا نیکی از هیچ چیزی نمی آید جز اینکه از من باشد. من همان هستم که آدمیان را به همۀ نیکی ها هدایت می کند؛ او که به سخنان من ایمان نیاورد به من ایمان نخواهد آورد — که من هستم؛ و او که به من ایمان نیاورد به پدر که مرا فرستاد ایمان نخواهد آورد. زیرا بنگرید، من پدر هستم، من نور، و زندگی، و راستی جهان هستم.
۱۳ به سوی من آیید، ای شما غیریهودیان، و من به شما چیزهای بزرگتری، دانشی که به سبب بی ایمانی پنهان است، نشان خواهم داد.
۱۴ به سوی من آیید، ای شما خاندان اسرائیل، و بر شما پدیدار خواهد شد چه چیزهای بزرگی پدر، از بنیاد جهان برای شما فراهم کرده است؛ و به سبب بی ایمانی، آن به نزد شما نیامده است.
۱۵ بنگرید، هنگامی که شما آن پردۀ بی ایمانی که سبب می شود تا شما در وضعیّت وحشتناک نابکاری، و سخت دلی، و کوریِ ذهن تان باقی بمانید را بدرید، آنگاه چیزهای بزرگ و شگفت انگیزی که از بنیاد جهان از شما پنهان مانده است — آری، هنگامی که شما، با دلی شکسته و روانی پشیمان، پدر را بنام من فرا خوانید، آنگاه ای خاندان اسرائیل شما خواهید دانست که پدر پیمانی که با پدران شما بسته است را به یاد آورده است.
۱۶ و آنگاه مکاشفه های من که من سبب شده ام تا بدست خدمتگزارم یوحنا نوشته شوند در چشمان همۀ مردم آشکار خواهند شد. به یاد آورید، هنگامی که شما این چیزها را می بینید، شما خواهید دانست که آن زمان نزدیک است که آنها در براستی پدیدار شوند.
۱۷ بنابراین، هنگامی که شما این نگاشته را دریافت می کنید شما می دانید که کار پدر بر روی سرزمین آغاز شده است.
۱۸ بنابراین، توبه کنید همۀ شما کرانه های زمین، و به سوی من آیید، و به مژدۀ من ایمان آورید، و بنام من تعمید یابید؛ زیرا او که ایمان آورَد و تعمید یابد نجات خواهد یافت؛ ولی او که ایمان نیاورَد نفرین خواهد شد؛ و نشانه ها آنهایی که بنام من ایمان آورند را دنبال می کنند.
۱۹ و برکت یافته است او که در روز آخر وفادار بنام من یافت شود، زیرا او بالا بُرده خواهد شد تا در ملکوتی که از بنیاد جهان برای او آماده شده است ساکن شود. و بنگرید این من هستم که این را گفته ام. آمین.

----------
/study/scriptures/bofm/ether/5
فصل ۵
سه شاهد و خودِ این نوشته به عنوان گواهی از راستین بودن کتاب مورمون گواهی خواهند داد.
۱ و اینک من، مورونی، سخنانی که به من فرمان داده شدند را برپایۀ حافظه ام نوشته ام؛ و من چیزهایی را که مُهر و موم کرده ام را برای تو گفته ام؛ بنابراین با هدف اینکه ترجمه کنی به آنها دست نزن؛ زیرا آن چیز برای تو ممنوع شده است، مگر زمانی که خردمندی خدا باشد.
۲ و بنگر، به تو امتیاز داده خواهد شد که تو این ورقه ها را به کسانی که در پیش آوردن این نوشته کمک می کنند نشان دهی؛
۳ و با قدرت خدا آنها به سه تن نشان داده خواهند شد؛ از این رو آنان بدرستی خواهند دانست که این چیزها راست هستند.
۴ و در دهان سه شاهد این چیزها برپا خواهند شد؛ و گواهی سه تن، و این نوشته، که در آن قدرت خدا و نیز سخنش، که پدر و پسر و روح القُدس از آن شهادت می دهند، نشان داده خواهد شد — و همۀ اینها همچون گواهی علیه جهان در روز آخر می ایستند.
۵ و اگر چنین شود که آنها توبه کنند و بنام مسیح به سوی پدر آیند، آنها در ملکوتِ خدا پذیرفته خواهند شد.
۶ و اینک، اگر من هیچ اختیاری بر این چیزها ندارم، شما داوری کنید؛ زیرا هنگامی که مرا ببینید شما خواهید دانست که من دارای اختیار هستم، و ما روز آخر در برابر خدا خواهیم ایستاد. آمین.

----------
/study/scriptures/bofm/ether/6
فصل ۶
کشتی های یارِدیان بدست بادها به سرزمین موعود رانده می شوند — مردم سَروَر را برای نیکی او ستایش می کنند — اوریحا به عنوان پادشاه بر آنها تعیین می شود — یارِد و برادرش می میرند.
۱ و اینک من، مورونی، سرگذشتی از یارِد و برادرش می دهم.
۲ زیرا چنین گذشت پس از اینکه سَروَر آن سنگ هایی که برادر یارِد به کوه برده بود را آماده کرد، برادر یارِد از کوه پایین آمد، و او آن سنگ ها را در کشتی هایی که آماده شده بودند گذاشت، در هر گوشۀ آنها یکی؛ و بنگرید، آنها به کشتی ها نور دادند.
۳ و بدین گونه سَروَر سبب شد که سنگ ها در تاریکی بدرخشند، تا به مردان، زنان، و بچه ها، نور دهند، که آنها از آن آب های پهناور در تاریکی نگذرند.
۴ و چنین گذشت که هنگامی که آنها همه گونه غذا، که با آن آنها روی آب زنده بمانند، و نیز خوراک برای گلّه ها و رمه هایشان، و هر گونه جانور و حیوان یا پرنده ای که آنها می بایستی با خود می بردند را آماده کردند — و چنین گذشت که هنگامی که آنها همۀ این چیزها را انجام دادند آنها سوار کشتی ها یا قایق هایشان شدند، خودشان را به سَروَر خدایشان سپرده، و به سوی دریا پیش رفتند.
۵ و چنین گذشت که سَروَر خدا سبب شد باد شدیدی، به سوی سرزمین موعود، بر روی آب ها بوَزَد؛ و بدین گونه آنها رو به باد بر روی موج های دریا پرتاپ می شدند.
۶ و چنین گذشت که آنها، به سبب آن موج های عظیمی که بر سر آنها ریخت، و نیز تُندبادهای بزرگ و هراس انگیزی که از شدّت باد درست می شد، چندین بار در اعماق دریا فرو رفتند.
۷ و چنین گذشت که هنگامی که آنها در عمق فرو می رفتند، کشتی هایشان به مانند ظرفی محکم بوده، و نیز اینکه آنها به مانند کشتی نوح محکم بودند، هیچ آبی نبود که به آنها آسیبی برساند، بنابراین هنگامی که آنها با آب های بسیار فرا گرفته می شدند آنها به درگاه سَروَر زاری می کردند، و او آنها را دوباره بر روی آب ها می آورد.
۸ و چنین گذشت که در حالیکه آنها بر روی آب ها بودند باد هرگز از وزیدن به سوی سرزمین موعود باز نایستاد؛ و بدین گونه آنها رو به باد به پیش رانده می شدند.
۹ و آنها سروُد ستایشِ بر سَروَر را می خواندند؛ آری، برادر یارِد سروُد ستایش بر سَروَر را می خواند، و او تمام روز سَروَر را سپاس می گفت و ستایش می کرد؛ و هنگامی که شب فرا می رسید، آنها از ستایش کردن سَروَر باز نمی ایستادند.
۱۰ و بدین گونه آنها به پیش رانده می شدند؛ و نه هیچ هیولایی از دریا می توانست آنها را درهم شکند، نه هیچ نهنگی می توانست به آنها آسیبی برساند؛ و آنها پیوسته نور داشتند، خواه آن بالای آب بود یا زیر آب.
۱۱ و بدین گونه آنها، سیصد و چهل و چهار روز بر روی آب، به پیش رانده شدند.
۱۲ و آنها بر ساحل سرزمین موعود فرود آمدند. و هنگامی که پاهایشان را بر سواحل سرزمین موعود گذاشتند، آنها خودشان را بر روی زمین خم کردند، و خودشان را در برابر سَروَر فروتن کردند، و به سبب انبوه رحمت های مهرآمیز سَروَر بر آنها، اشک شادی در برابر او ریختند.
۱۳ و چنین گذشت که آنها بر روی آن سرزمین پیش رفتند، و شروع به کشت زمین نمودند.
۱۴ و یارِد چهار پسر داشت؛ و آنها یعقوم و جلجا و ماحاه و اوریحا خوانده می شدند.
۱۵ و برادر یارِد نیز پسران و دخترانی آورد.
۱۶ و دوستان یارِد و برادرش در تعداد نزدیک به بیست و دو تن بودند؛ و آنها نیز پیش از اینکه به سرزمین موعود بیایند پسران و دخترانی آورده بودند؛ و بنابراین آنها شروع به افزایش نمودند.
۱۷ و آنها آموزش دیده بودند تا در برابر سَروَر با فروتنی گام بردارند؛ و آنها نیز از آن بالا آموزش دیده بودند.
۱۸ و چنین گذشت که آنها شروع به گسترش یافتن بر روی آن سرزمین، و به افزایش یافتن و کشتِ زمین نمودند؛ و آنها در آن سرزمین نیرومند شدند.
۱۹ و برادر یارِد شروع به پیر شدن نمود، و دید که او باید بزودی پایین به گور روَد؛ از این رو او به یارِد گفت: بگذار مردممان را گرد هم آوریم که ما آنها را بشماریم، که ما بدانیم آنها چه چیزی آنها از ما خواستارند پیش از اینکه ما پایین به گورمان رویم.
۲۰ و بر این پایه مردم گرد هم آمدند. اینک تعداد پسران و دختران برادر یارِد بیست و دو تن بود؛ و تعداد پسران و دختران یارِد دوازده تن بود، او چهار پسر داشت.
۲۱ و چنین گذشت که آنها مردمشان را شمردند؛ و پس از اینکه آنها آنان را شمردند، آنها از آنان خواستار شدند چه چیزهایی آنان می خواهند که آنها پیش از اینکه پایین به گورهایشان روَند انجام دهند.
۲۲ و چنین گذشت که مردم از آنها خواستار شدند که آنها یکی از پسرانشان را تدهین کنند تا پادشاهِ بر آنان باشد.
۲۳ و اینک بنگرید، این برای آنها اندوهناک بود. و برادر یارِد به آنها گفت: بدرستی این چیز به اسارت می انجامد.
۲۴ ولی یارِد به برادرش گفت: به آنها روا ده تا پادشاهی داشته باشند. و بنابراین او به آنها گفت: از میان پسران ما، هر کسی را که شما می خواهید، به پادشاهی برگزینید.
۲۵ و چنین گذشت که آنها حتّی نخست زادۀ برادر یارِد را برگزیدند؛ و نام او پگاج بود. و چنین گذشت که او نپذیرفت و نمی خواست که پادشاه آنها باشد. و مردم خواستند که پدرش او را وادار کند، ولی پدرش نمی خواست؛ و او به آنها فرمان داد که آنها هیچ کسی را نباید وادار کنند تا پادشاه آنها باشد.
۲۶ و چنین گذشت که آنها همۀ برادران پگاج را برگزیدند، و آنها نخواستند.
۲۷ و چنین گذشت که پسران یارِد نیز، یعنی همه جز یکی، نخواستند؛ و اوریحا تدهین شد تا پادشاه بر آن مردم باشد.
۲۸ و او شروع به فرمانروایی نمود، و مردم شروع به کامروا شدن نمودند؛ و آنها بی اندازه ثروتمند شدند.
۲۹ و چنین گذشت که یارِد و همچنین برادرش مُردند.
۳۰ و چنین گذشت که اوریحا در برابر سَروَر با فروتنی گام برمی داشت، و به یاد می آورد چه چیزهای بزرگی سَروَر برای پدرش انجام داده است، و نیز به مردمش آموخت چه چیزهای بزرگی سَروَر برای پدرانشان انجام داده است.

----------
/study/scriptures/bofm/ether/7
فصل ۷
اوریحا در پرهیزکاری فرمانروایی می کند — در میان زور و ستیز، پادشاهی های هماوردِ شعول و کوحُر برپا می شوند — پیامبران، نابکاری و بُت پرستی مردمی که پس از آن توبه می کنند را محکوم می کنند.
۱ و چنین گذشت که اوریحا بر آن سرزمین در همۀ روزگارش در پرهیزکاری داوری کرد، کسی که روزگارش بی اندازه دراز بود.
۲ و او پسران و دخترانی آورد؛ آری، او سی و یک فرزند آورد، که از آنها بیست و سه تن پسر بودند.
۳ و چنین گذشت که او در زمان پیریش کیب را نیز آورد. و چنین گذشت که کیب بجای او فرمانروایی کرد؛ و کیب کوریحور را آورد.
۴ و هنگامی که کوریحور سی و دو ساله شد او علیه پدرش شورش کرد، و رفت و در سرزمین نحور ساکن شد؛ و او پسران و دخترانی آورد، و آنها بی اندازه خوبروی شدند؛ از این رو کوریحور مردم بسیاری را به سوی خود کشاند.
۵ و هنگامی که او لشکری گرد هم آورد او بالا به سرزمین مورون جایی که پادشاه ساکن بود آمد، و او را به اسارت گرفت، که گفتۀ برادر یارِد رخ داد که آنها به اسارت در خواهند آمد.
۶ اینک سرزمین مورون، جایی که پادشاه ساکن بود، نزدیک سرزمینی بود که از سوی نیفایان ویرانه خوانده می شد.
۷ و چنین گذشت که کیب در اسارت بسر بُرد، و مردمش زیر دست پسرش کوریحور، تا اینکه او بی اندازه پیر شد؛ با این وجود کیب در سن پیریش، در حالیکه او هنوز در اسارت بود، شعول را آورد.
۸ و چنین گذشت که شعول بر برادرش خشمگین بود؛ و شعول نیرومند شد، و همچون یک مرد توانا شد؛ و او نیز در داوری توانا بود.
۹ از این رو، او به تپّۀ افرایم آمد، و او از سنگ معدنیِ آن تپّه ذوب کرد، و برای کسانی که او به دنبال خود کشانده بود شمشیرهایی از پولاد ساخت؛ و پس از اینکه آنها را با شمشیرها مسلّح کرد او به شهر نحور بازگشت، و با برادرش کوریحور نبرد کرد، که به این وسیله او پادشاهی را بدست آورد و آن را به پدرش کیب بازگرداند.
۱۰ و اینک به سبب چیزی که شعول انجام داده بود، پدرش پادشاهی را به او عطا کرد؛ بنابراین او بجای پدرش شروع به فرمانروایی نمود.
۱۱ و چنین گذشت که او در پرهیزکاری داوری کرد؛ و او پادشاهی خود را بر همۀ آن سرزمین گسترش داد، زیرا تعداد مردم بی اندازه زیاد شده بود.
۱۲ و چنین گذشت که شعول نیز پسران و دختران بسیاری آورد.
۱۳ و کوریحور از پلیدی های بسیاری که او انجام داده بود توبه کرد؛ از این رو شعول در پادشاهی خود به او قدرت داد.
۱۴ و چنین گذشت که کوریحور پسران و دختران بسیاری داشت. و در میان پسران کوریحور یکی بود که نامش نوح بود.
۱۵ و چنین گذشت که نوح علیه شعولِ پادشاه، و نیز علیه پدرش کوریحور شورش کرد، و کوحُر برادرش، و همچنین همۀ برادرانش و بسیاری از مردم را به سوی خود کشاند.
۱۶ و او با شعولِ پادشاه نبرد کرد، که در آن او نخستین سرزمین میراثیشان را بدست آورد؛ و او پادشاه آن بخش از سرزمین شد.
۱۷ و چنین گذشت که او دوباره با شعولِ پادشاه نبرد کرد؛ و او شعولِ پادشاه را گرفت، و او را در اسارت به مورون بُرد.
۱۸ و چنین گذشت همچنان که او در آستانۀ کشتن شعول بود، پسران شعول هنگام شب به درون خانۀ نوح خزیدند و او را کشتند، و در زندان را شکستند و پدرشان را بیرون آوردند، و او را بر تختش در پادشاهی خودش قرار دادند.
۱۹ از این رو، پسر نوح پادشاهی خود را بجای او برپا کرد؛ با این وجود آنها دیگر بر شعولِ پادشاه چیره نشدند، و مردمی که زیر فرمانروایی شعولِ پادشاه بودند بی اندازه کامروا شدند و قدرتمند شدند.
۲۰ و کشور تقسیم شد؛ و دو پادشاهی بود، پادشاهی شعول، و پادشاهی کوحُر، پسر نوح.
۲۱ و کوحُر، پسر نوح، واداشت که مردمش با شعول نبرد کنند، که در آن شعول آنها را شکست داد و کوحُر را کشت.
۲۲ و اینک کوحُر پسری داشت که نِمرود خوانده می شد؛ و نِمرود پادشاهی کوحُر را به شعول داد، و او در چشمان شعول مورد لطف قرار گرفت؛ از این رو شعول به او لطف بسیاری عطا کرد، و او برپایۀ خواسته هایش در پادشاهی شعول عمل می کرد.
۲۳ و در فرمانروایی شعول همچنین پیامبرانی به میان مردم آمدند، که از سوی سَروَر فرستاده شده بودند، نبوّت می کردند که نابکاری و بُت پرستیِ مردم بر آن سرزمین نفرینی می آورد، و اینکه اگر آنها توبه نکنند آنها نابود خواهند شد.
۲۴ و چنین گذشت که مردم علیه آن پیامبران ناسزا می گفتند، و آنها را مسخره می کردند. و چنین گذشت که شعولِ پادشاه علیه کسانی که به آن پیامبران ناسزا می گفتند داوری کرد.
۲۵ و او قانونی را در سراسر همۀ آن سرزمین به اجرا درآورد، که به پیامبران قدرت می داد که آنها به هرجایی که می خواستند بروند؛ و به این دلیل مردم به توبه آورده شدند.
۲۶ و چون مردم از نابکاری ها و بُت پرستی خود توبه کردند سَروَر آنها را امان داد، و آنها دوباره شروع به کامروا شدن در آن سرزمین نمودند. و چنین گذشت که شعول در سن پیری خود پسران و دخترانی آورد.
۲۷ و در روزگار شعول دیگر جنگی نبود؛ و او چیزهای بزرگی که سَروَر برای پدرانش در آوردن آنها از آنسوی آن عمق عظیم به سرزمین موعود انجام داده بود را به یاد آورد؛ از این رو او در همۀ روزگارش در پرهیزکاری داوری کرد.

----------
/study/scriptures/bofm/ether/8
فصل ۸
ستیز و درگیری دربارۀ پادشاهی وجود دارد — اکیش یک سازمان مخفیِ سوگند یاد کرده ای را سازمان می دهد تا پادشاه را بکشند — سازمان های مخفی از اهریمن هستند و به نابودی ملّت ها می انجامند — غیریهودیان امروزی بر علیه آن سازمان مخفی که بر آن خواهد بود تا آزادی همۀ سرزمین ها، ملّت ها، و کشورها را براندازند، هشدار داده می شوند.
۱ و چنین گذشت که او عومر را آورد، و عومر بجای او فرمانروایی کرد. و عومر یارِد را آورد؛ و یارِد پسران و دخترانی آورد.
۲ و یارِد علیه پدرش شورش کرد، و آمد و در سرزمین حت ساکن شد. وچنین گذشت که او با سخنان فریب دهنده اش چاپلوسی مردم بسیاری را کرد تا اینکه او نیمی از پادشاهی را بدست آورد.
۳ و هنگامی که او نیمی از پادشاهی را بدست آورد او با پدرش نبرد کرد، و او پدرش را به اسارت درآورد، و او را واداشت تا در اسارت خدمت کند؛
۴ و اینک، در روزگار فرمانروایی عومر او نیمی از روزگارش را در اسارت بود. و چنین گذشت که او پسران و دخترانی آورد، در میان آنها حصروم و کوریانتومر بودند؛
۵ و آنها به سبب کارهای یارِد برادرشان بی اندازه خشمگین بودند، به اندازه ای که آنها لشکری بپا کردند و با یارِد نبرد کردند. و چنین گذشت که آنها در شب با او نبرد کردند.
۶ و چنین گذشت که هنگامی که آنها لشکر یارِد را کشتند آنها در آستانۀ کشتن یارِد نیز بودند؛ و او به آنها التماس کرد که آنها او را نکشند، و او پادشاهی را به پدرش واگذار می کند. و چنین گذشت که آنها به او زندگیش را عطا کردند.
۷ و اینک یارِد به سبب از دست دادن پادشاهی بی اندازه اندوهگین شد، زیرا او دلش را بر پادشاهی و بر شُکوه جهان نهاده بود.
۸ اینک دختر یارِد بی اندازه زیرک بوده، و اندوه های پدرش را دیده، اندیشید تا برنامه ای طرح کند که با آن او بتواند پادشاهی را به پدرش بازگرداند.
۹ اینک دختر یارِد بی اندازه خوبروی بود. و چنین گذشت که او با پدرش گفتگو کرد، و به او گفت: از چه پدرم چنین اندوه زیادی دارد؟ آیا او نگاشته ای که پدرانمان از آنسوی آن عمق عظیم آورده اند را نخوانده است؟ بنگر، آیا سرگذشتی دربارۀ آن پیشینیان نیست، که آنها با برنامه های مخفی خود پادشاهی و شُکوه بزرگ را بدست آوردند؟
۱۰ و اینک، بنابراین، بگذار تا پدرم اکیش، پسر کیمنور را فرا خوانَد؛ و بنگر، من خوبروی هستم، و من در برابر او خواهم رقصید، و من او را خوشنود خواهم کرد، که او خواستار شود مرا به همسری بگیرد؛ از این رو اگر او از تو خواستار شد که تو مرا به او به همسری بدهی، آنگاه تو خواهی گفت: من او را می دهم اگر تو برای من سر پدرم، پادشاه، را بیاوری.
۱۱ و اینک عومر دوست اکیش بود؛ از این رو، هنگامی که یارِد اکیش را فرا خواند، دختر یارِد در برابر او رقصید تا اینکه او را خوشنود کرد، به اندازه ای که او خواستار شد وی را به همسری بگیرد. و چنین گذشت که او به یارِد گفت: او را به همسری به من بده.
۱۲ و یارِد به او گفت: من او را به تو خواهم داد، اگر تو سر پدرم پادشاه را برای من بیاوری.
۱۳ و چنین گذشت که اکیش در خانۀ یارِد همۀ بستگانش را گرد هم آورد، و به آنها گفت: آیا شما نزد من سوگند یاد خواهید کرد که در چیزی که من از شما خواستار خواهم شد به من وفادار باشید؟
۱۴ و چنین گذشت که آنها همه نزد او، به خدای آسمان، و نیز به آسمان ها، و نیز به زمین، و به سرهایشان سوگند یاد کردند، که هر کسی که از کمکی که اکیش خواستار است سر باز زند سرش را از دست خواهد داد؛ و هر کسی که هر آنچه که اکیش بر آنها آشکار کند را فاش کند، همان زندگیش را از دست خواهد داد.
۱۵ و چنین گذشت که بدین گونه آنها با اکیش موافقت کردند. و اکیش بر آنها سوگندهایی را تعلیم داد که از پیشینیانی داده شده بود که آنها نیز به دنبال قدرت بودند، که از قابیل دست به دست شده بود، کسی که از آغاز یک آدمکش بود.
۱۶ و آنها با قدرت اهریمن نگه داشته شده بود تا این سوگندها به مردم تعلیم داده شوند، تا آنها را در تاریکی نگه دارد، تا به چنین کسانی که به دنبال بدست آوردن قدرت، و آدم کشی، و چپاول، و دروغ، و انجام همه گونه نابکاری و روسپی گری هستند کمک کند.
۱۷ و این دختر یارِد بود که آن را در دل او نهاد تا این چیزهای پیشینیان را بررسی کند؛ و یارِد آن را در دل اکیش نهاد؛ از این رو، اکیش آن را بر خویشاوندان و دوستانش اجرا کرد، با وعده های خوب آنها را گمراه کرد تا هر آنچه او خواستار است انجام دهند.
۱۸ و چنین گذشت که آنها یک سازمان مخفی تشکیل دادند، همان گونه که پیشینیان آنها را تشکیل می دادند؛ سازمانی که در نظر خدا، پلیدترین و نابکارترین بالاتر از همه است؛
۱۹ زیرا سَروَر نه در سازمان های مخفی کار می کند نه او می خواهد که آدمی خون بریزد، بلکه در همۀ چیزها آن را از آغاز آدمی ممنوع کرده است.
۲۰ و اینک من، مورونی، شیوۀ سوگندها و سازمان هایشان را نمی نویسم، زیرا این بر من آشکار شده است که آنها در میان همۀ مردم بوده اند، و آنها در میان لامانیان بوده اند.
۲۱ و آنها سبب نابودی این مردمی شده اند که دربارۀ آنها اینک سخن می گویم، و همچنین نابودی مردم نیفای.
۲۲ و هر ملّتی که چنین سازمان های مخفی را برپا کند، تا قدرت و سود اندوزی بدست آورد، تا اینکه آنها بر ملّت گسترش یابند، بنگرید، آنها نابود خواهند شد؛ زیرا سَروَر روا نخواهد داشت که خون مقدّسین او که بدست آنها ریخته می شود همواره از خاک برای انتقام از آنها فریاد برآورَد و او هنوز هم از آنها انتقام نگیرد.
۲۳ از این رو، ای شما غیریهودیان، این خردمندی خداست که این چیزها به شما نشان داده شوند، که با آن شما از گناهانتان توبه کنید، و روا ندارید که این سازمان های آدم کشی بر سر شما بیایند، که ساخته می شوند تا قدرت و سوداندوزی بدست آورند — و آن کار، آری، حتّی کار نابودی بر سر شما می آید، آری، حتّی شمشیر دادگریِ خدای جاویدان بر شما، تا براندازی و نابودی شما، فرو خواهد افتاد اگر شما روا دارید این چیزها باشند.
۲۴ از این رو، سَروَر به شما فرمان می دهد، هنگامی که شما این چیزها را می بینید به میان شما می آیند که شما، به سبب این سازمان مخفی که در میان شما خواهد بود، به احساسی از وضعیّت وحشتناک خودتان بیدار شوید؛ یا وای بر آن باد، به سبب خون آنهایی که کشته شده اند؛ زیرا آنها از خاک برای انتقام از آن، و از کسانی که آن را بنا می کنند، فریاد برمی آورند.
۲۵ زیرا چنین می شود که هر کسی که آن را بسازد به دنبال این است تا آزادی همۀ سرزمین ها، ملّت ها، و کشورها را براندازد؛ و نابودی همۀ مردم را پدید آورَد، زیرا آن بدست اهریمن، کسی که پدر همۀ دروغ ها است ساخته می شود، حتّی همان دروغگویی که پدر و مادر نخستین ما را گول زد، آری، حتّی همان دروغگویی که آدمی را واداشته است تا از آغاز آدم کشی کند، کسی که دل های آدمیان را سخت کرده است که آنها پیامبران را کشته اند، و سنگسار کرده اند، و آنها را از آغاز بیرون انداخته اند.
۲۶ از این رو، به من، مورونی، فرمان داده شده است تا این چیزها را بنویسم که اهریمن پایان یابد، و اینکه آن زمان بیاید که شیطان هیچ قدرتی بر دل های فرزندان آدمی نداشته باشد، بلکه آنها به انجام کار نیک پیوسته ترغیب شوند، که آنها به سرچشمۀ همۀ پرهیزکاری ها بیایند و نجات یابند.

----------
/study/scriptures/bofm/ether/9
فصل ۹
پادشاهی از راه فرزندی، ترفند مخفی، و آدم کشی، از یکی به دیگری می رسد — عِمِر پسرِ پرهیزکاری را دید — پیامبران بسیاری توبه را فریاد می زنند — یک قحطی و مارهای سمّی مردم را دچار بلا می کنند.
۱ و اینک من، مورونی، به نگاشته ام می پردازم. بنابراین، بنگرید، چنین گذشت که به سبب سازمان های مخفی اکیش و دوستانش، بنگرید، آنها پادشاهی عومر را برانداختند.
۲ با این وجود، سَروَر بر عومر، و نیز بر پسرانش و بر دخترانش که به دنبال نابودی او برنیامدند، مهربان بود.
۳ و سَروَر به عومر در خوابی هشدار داد که او از آن سرزمین روانه شود؛ از این رو عومر با خانواده اش از آن سرزمین روانه شد، و روزهای بسیاری مسافرت کرد، و به تپّۀ شیم رسید و گذشت، و به جایی که نیفایان نابود شده بودند رسید، و از آنجا به سمت شرق، و به جایی که ابلوم خوانده می شد رسید، در کنار دریا، و در آنجا او، و نیز پسرانش و دخترانش، و همۀ خانوارش، جز یارِد و خانوادۀ او، چادر زدند.
۴ و چنین گذشت که یارِد، با دست نابکارانه ای، به پادشاهی بر مردم تدهین شد؛ و او دخترش را به همسری به اکیش داد.
۵ و چنین گذشت که اکیش به دنبال گرفتن جان پدرزنش برآمد؛ و او کسانی را که به شیوۀ باستانیان سوگند داده بود بکار گرفت، و آنها سر پدرزنش را، همچنان که او بر تختش نشسته بود و مردمش را به پیشگاهش می پذیرفت، بدست آوردند.
۶ زیرا چنان بزرگ بوده گسترش این کانون نابکار و مخفی که دل های همۀ مردم را فاسد کرده بود؛ بنابراین یارِد بر تختش کشته شد، و اکیش بجای او فرمانروایی کرد.
۷ و چنین گذشت که اکیش شروع نمود به حسودی کردن به پسرش، بنابراین او را زندانی کرد، و او را با اندکی یا هیچ غذایی نگه داشت تا اینکه او زجر مرگ را کشید.
۸ و اینک برادر او که زجر مرگ را کشید، (و نام او نِمرَه بود) به سبب آنچه که پدرش بر برادر او انجام داده بود بر پدرش خشمگین شد.
۹ و چنین گذشت که نِمرَه جمعیّت کوچکی از مردان را گرد هم آورد، و از آن سرزمین گریخت، و آمد و با عومر سکونت کرد.
۱۰ و چنین گذشت که اکیش پسران دیگری آورد، و آنها با وجودی که مردم به او سوگند یاد کرده بودند تا برپایۀ آنچه او خواستار است همه گونه نابکاری انجام دهند، بر دل های مردم پیروز شدند.
۱۱ اینک مردم اکیش، همان گونه که اکیش خواستار قدرت بود، خواستار سوداندوزی بودند؛ از این رو، پسران اکیش به آنها پیشنهاد پول کردند، که به این وسیله آنها بخش بیشتر مردم را به سوی خود کشاندند.
۱۲ و جنگی بین پسران اکیش و اکیش شروع شد، که برای مدّت چندین سال به درازا کشید، آری، به نابودی کمابیش همۀ مردمِ آن پادشاهی، آری، حتّی همه، جز سی تن، و آنها کسانی بودند که با خاندان عومر گریختند.
۱۳ از این رو، عومر دوباره به سرزمین میراثی خود باز گردانده شد.
۱۴ و چنین گذشت که عومر شروع به پیر شدن نمود؛ با این وجود، در سن پیری خود او عِمِر را آورد؛ و او عِمِر را تدهین کرد تا بجای وی فرمانروایی کند.
۱۵ و پس از اینکه او عِمِر را تدهین کرد تا پادشاه شود، او در آن سرزمین برای مدّت دوسال آرامش را دید، و او روزهای بی اندازه زیادی، که آکنده از اندوه بود را دیده و مُرد. و چنین گذشت که عِمِر بجای وی فرمانروایی کرد، و کارهای پدرش را دنبال کرد.
۱۶ و سَروَر دوباره شروع به برداشتن نفرین از آن سرزمین نمود، و خاندان عِمِر زیر فرمانروایی عِمِر بی اندازه کامروا شدند؛ و در مدّت شصت و دوسال آنها بی اندازه نیرومند شده بودند، به اندازه ای که آنها بی اندازه ثروتمند شدند —
۱۷ همه گونه میوه، و غلّه، و ابریشم، و کتان نازک، و طلا، و نقره، و چیزهای گرانبها، داشته؛
۱۸ و نیز همه گونه گلّه، گاوان نر و گاوان ماده، و گوسفند و خوک و بُز، و نیز بسیاری از گونه های دیگر حیوانات که برای خوراک آدمی سودمند بودند.
۱۹ و آنها همچنین اسب و خر داشتند، و فیل و کوریلوم و کومم هم بودند؛ همۀ آنهایی که برای آدمی سودمند بودند، و به ویژه فیل و کوریلوم و کومم.
۲۰ و بدین گونه سَروَر برکاتش را بر این سرزمین، که برگزیده ای برتر از همۀ سرزمین های دیگر بود، برون ریخت؛ و او فرمان داد که هر کسی که سرزمینی را تصرّف می کند آن را برای سَروَر بدست آورَد، وگرنه آنها هنگامی که در نابکاری رسیده شدند، نابود خواهند شد؛ زیرا بر چنین کسانی، سَروَر می گوید: من کمال غضبم را برون خواهم ریخت.
۲۱ و عِمِر در همۀ روزگارش در پرهیزکاری داوری کرد، و او پسران و دختران بسیاری آورد؛ و او کوریانتوم را آورد، و او را تدهین کرد تا بجای او فرمانروایی کند.
۲۲ و پس از اینکه او کوریانتوم را تدهین کرد تا بجای او فرمانروایی کند او چهار سال زنده بود، و او آرامش را در آن سرزمین دید؛ آری، و او حتّی پسرِ پرهیزکاری را دید، و در روزگارش شادمانی می کرد و به وجد می آمد؛ و او در آرامش مُرد.
۲۳ و چنین گذشت که کوریانتوم کارهای پدرش را دنبال کرد، و شهرهای عظیم بسیاری ساخت، و در روزگارش آنچه که بر مردمش نیک بود را انجام داد. و چنین گذشت که او هیچ فرزندی نداشت حتّی زمانی که او بی اندازه پیر بود.
۲۴ و چنین گذشت که همسرش، صد و دوساله بوده، مُرد. و چنین گذشت که کوریانتوم، در سن پیری اش، یک خدمتکار جوان را به همسری گرفت، و پسران و دخترانی آورد؛ از این رو او تا زمانی که او صد و چهل و دو ساله شد زندگی کرد.
۲۵ و چنین گذشت که او کام را آورد، و کام بجای او فرمانروایی کرد؛ و او چهل و نُه سال فرمانروایی کرد، و او حت را آورد؛ و او نیز پسران و دختران دیگری آورد.
۲۶ و مردم دوباره بر همۀ روی آن سرزمین گسترش یافتند، و دوباره یک نابکاری بی اندازه بزرگی بر روی آن سرزمین شروع شد، و حت دوباره شروع به پذیرفتن برنامه های مخفی گذشتگان نمود، تا پدرش را نابود کند.
۲۷ و چنین گذشت که او پدرش را از تخت به زیر آورد، زیرا او وی را با شمشیر خودش کشت؛ و او بجای وی فرمانروایی کرد.
۲۸ و پیامبرانی دوباره در آن سرزمین آمدند، توبه را به آنها فریاد زده — که آنها باید راه سَروَر را آماده کنند وگرنه نفرینی بر روی آن سرزمین خواهد آمد؛ آری، حتّی قحطی بزرگی خواهد شد، که در آن آنها اگر توبه نکنند نابود خواهند شد.
۲۹ ولی مردم سخنان پیامبران را باور نکردند، بلکه آنها آنان را بیرون انداختند؛ و برخی از آنها آنان را به گودال هایی انداختند و آنان را رها کردند تا هلاک شوند. و چنین گذشت که آنها همۀ این چیزها را برپایۀ فرمان حتِ پادشاه انجام می دادند.
۳۰ و چنین گذشت که قحطی بزرگی بر آن سرزمین شروع شد، و ساکنانش به سبب قحطی به سرعت بی اندازه ای شروع به نابود شدن نمودند، زیرا بر روی زمین هیچ بارانی نبود.
۳۱ و مارهای سمّی نیز روی آن سرزمین پیش آمدند، و مردم بسیاری را نیش زدند. و چنین گذشت که گلّه هایشان شروع به گریختن از برابر مارهای سمّی، به سوی سرزمین جنوبی نمودند، که از سوی نیفایان زراحملا خوانده می شد.
۳۲ و چنین گذشت که بسیاری از آنها بودند که از این راه هلاک شدند؛ با این وجود، برخی بودند که به سرزمین جنوبی گریختند.
۳۳ و چنین گذشت که سَروَر آن مارها را واداشت که دیگر به دنبال آنان نباشند، بلکه آنها راهی که مردم می توانستند بگذرند را ببندند، که هر کسی که تلاش کند تا بگذرد بدست مارهای سمّی فرو افتد.
۳۴ و چنین گذشت که مردم راه جانوران را دنبال کردند، و لاشه های آنها را که در راه افتاده بودند را می بلعیدند، تا زمانی که آنان همۀ آنها را بلعیدند. اینک هنگامی که مردم دیدند که آنها ناگزیر هلاک می شوند آنها شروع به توبه از نابکاری هایشان نمودند و به درگاه سَروَر زاری کردند.
۳۵ و چنین گذشت که هنگامی که آنها خودشان را در برابر سَروَر به اندازۀ کافی فروتن کردند او باران بر روی زمین فرستاد؛ و مردم دوباره شروع به جان گرفتن نمودند، و در مناطق شمالی و مناطق دور و بر میوه رشد کرد. و سَروَر قدرتش را به آنها در حفظ کردنشان از قحطی نشان داد.

----------
/study/scriptures/bofm/ether/10
فصل ۱۰
یک پادشاه جانشین دیگری می شود — برخی از پادشاهان پرهیزکار هستند؛ پادشاهان دیگر نابکار هستند — هنگامی که پرهیزکاری چیره می شود، مردم از سوی سَروَر برکت یافته و کامروا می شوند.
۱ و چنین گذشت که شِز، که یک نوادۀ حت بود — زیرا حت، و همۀ خانوارش بجز شِز، از قحطی هلاک شده بودند — از این رو، شِز شروع نمود تا یک مردم درهم شکسته را بازسازی کند.
۲ و چنین گذشت که شِز نابودی پدرانش را به یاد داشت، و او یک پادشاهیِ پرهیزکارانه ای برپا کرد؛ زیرا او به یاد داشت چه کاری سَروَر در آوردن یارِد و برادرش از آنسوی دریا انجام داده بود؛ و او در راه های سَروَر گام برداشت؛ و او پسران و دخترانی آورد.
۳ و ارشدترین پسرش، که نامش شِز بود، علیه وی شورش کرد؛ با این وجود، شِز، به سبب ثروت بی اندازه اش، بدست یک راهزن ضربه خورد، که آرامش را دوباره برای پدرش آورد.
۴ و چنین گذشت که پدرش شهرهای بسیاری بر روی آن سرزمین برپا کرد، و مردم دوباره شروع به گسترش یافتن روی همۀ آن سرزمین نمودند. و شِز تا سن بی اندازه پیری زندگی کرد؛ و او ریفلاکیش را آورد. و او مُرد، و ریفلاکیش بجای او فرمانروایی کرد.
۵ و چنین گذشت که ریفلاکیش آنچه که در نظر سَروَر درست بود را انجام نمی داد، زیرا او همسران و کنیزان بسیاری داشت، و چیزی را بر دوش مردان می گذاشت که تحمّلش دشوار بود؛ آری، او با مالیات های سنگینی از آنها مالیات می گرفت؛ و با آن مالیات ها او ساختمان های جادار بسیاری می ساخت.
۶ و او برای خودش یک تخت بی اندازه زیبا بپا کرد؛ و او زندان های بسیاری ساخت، و هر کسی که زیر بار مالیات ها نمی رفت را به زندان می انداخت؛ و هر کسی که قادر به پرداخت مالیات ها نبود را به زندان می انداخت؛ و وا می داشت که آنها پیوسته برای تأمین خودشان کار کنند؛ و هر کسی که از کار کردن سر باز می زد او وا می داشت تا کشته شود.
۷ از این رو او همۀ کارهای اعلای خود را بدست می آورد، آری، حتّی طلای نابش را او واداشت تا در زندان پالایش شود؛ و همه گونه ساختِ دست اعلا را او وا می داشت تا در زندان ساخته شوند. و چنین گذشت که او با روسپی گری ها و کارهای پلیدش مردم را رنج می داد.
۸ و هنگامی که او برای مدّت چهل و دوسال فرمانروایی کرد مردم در شورش علیه او برخاستند؛ و دوباره شروع شد تا جنگ در آن سرزمین باشد، به اندازه ای که ریفلاکیش کشته شد، و نوادگانش از آن سرزمین بیرون رانده شدند.
۹ و چنین گذشت پس از مدّت چندین سال، موریانتون، (او یکی از نوادگان ریفلاکیش بوده) لشکری از رانده شدگان گرد هم آورد، و پیش رفت و با آن مردم نبرد کرد؛ و او قدرت بر شهرهای بسیاری را بدست گرفت؛ و جنگ بی اندازه شدید شد، و برای چندین سال ادامه یافت؛ و او قدرت بر همۀ آن سرزمین را بدست گرفت، و خودش را پادشاه بر همۀ آن سرزمین ساخت.
۱۰ و پس از اینکه او خودش را پادشاه ساخت او بار مردم را آسان کرد، که با آن او در چشمان مردم مورد لطف قرار گرفت، و آنها او را تدهین کردند تا پادشاهشان باشد.
۱۱ و او با مردم با دادگری رفتار کرد، ولی نه با خود، به سبب روسپی گری های بسیارش؛ از این رو او از پیشگاه سَروَر بریده شد.
۱۲ و چنین گذشت که موریانتون شهرهای بسیاری ساخت، و مردم زیر فرمانروایی او بی اندازه ثروتمند شدند، هم در ساختمان ها، هم در طلا و نقره، و در رویاندن غلّه، و در گلّه ها، و رمه ها، و چنین چیزهایی که به آنها بازآورده شده بود.
۱۳ و موریانتون تا سن بی اندازه بالایی زندگی کرد، و آنگاه او کیم را آورد؛ و کیم بجای پدرش فرمانروایی کرد؛ و هشت سال فرمانروایی کرد، و پدرش مُرد. و چنین گذشت که کیم در پرهیزکاری فرمانروایی نکرد، از این رو او مورد لطف سَروَر قرار نگرفت.
۱۴ و برادرش در شورش علیه او برخاست، که با آن او را به اسارت درآورد؛ و او تمام روزگارش را در اسارت بود؛ و او در اسارت پسران و دخترانی آورد، و در سن پیریش او لیوای را آورد؛ و او مُرد.
۱۵ و چنین گذشت که لیوای پس از مرگ پدرش، برای مدّت چهل و دو سال، در اسارت خدمت کرد. و او علیه پادشاه آن سرزمین جنگید، که با آن او پادشاهی را برای خود بدست آورد.
۱۶ و پس از اینکه او پادشاهی را بدست آورد او آنچه که در نظر سَروَر درست بود را انجام داد؛ و مردم در آن سرزمین کامروا شدند؛ و او تا سن نسبتاً پیری زندگی کرد، و پسران و دخترانی آورد؛ و او کوروم را نیز آورد، کسی که او تدهین کرد تا بجای وی پادشاه شود.
۱۷ و چنین گذشت که کوروم آنچه که در نظر سَروَر نیک بود را در همۀ روزگارش انجام داد؛ و او پسران و دختران بسیاری آورد؛ و پس از اینکه او روزهای زیادی را دید، همانند بقیۀ زمینیان، او درگذشت؛ و کیش بجای او فرمانروایی کرد.
۱۸ و چنین گذشت که کیش نیز درگذشت، و لیب بجای او فرمانروایی کرد.
۱۹ و چنین گذشت که لیب نیز آنچه که در نظر سَروَر نیک بود را انجام می داد. و در روزگار لیب آن مارهای سمّی نابود شدند. از این رو آنها به سرزمین جنوبی رفتند، تا برای مردم آن سرزمین خوراک شکار کنند، زیرا آن سرزمین پوشیده از حیوانات جنگل بود. و لیب خودش شکارچی بزرگی شد.
۲۰ و آنها در کنار باریکه ای از زمین، در جایی که دریا سرزمین را تقسیم می کند شهری عظیم ساختند.
۲۱ و آنها سرزمین جنوبی را به عنوان بیابانی حفظ کردند، تا در آن شکار کنند. و تمام روی سرزمین شمالی پوشیده از ساکنان بود.
۲۲ و آنها بی اندازه کاردان بودند، و آنها با یکدیگر خرید و فروش و داد و ستد کردند، که آنها سود اندوزند.
۲۳ و آنها روی همه گونه سنگ معدنی کار می کردند، و آنها طلا، و نقره، و آهن، و برنج، و همه گونه فلزات را می ساختند؛ و آنها را از زمین درمی آوردند؛ از این رو، آنها توده های عظیمی از خاک را بالا می ریختند تا سنگ معدنِ طلا، و نقره، و آهن، و مس بدست آورند. و آنها همه گونه ظریف کاری می کردند.
۲۴ و آنها ابریشم، و کتان ریزبافت داشتند؛ و آنها همه گونه پوشاک درست می کردند، که برهنگی های خودشان را بپوشانند.
۲۵ و آنها همه گونه ابزاری ساختند تا زمین را کِشت کنند، هم شخم زنند و هم بیافشانند، درو کنند و وجین کنند، و نیز خرمن کوبی کنند.
۲۶ و آنها همه گونه ابزاری ساختند که با آن آنها حیواناتشان را بکار می گرفتند.
۲۷ و آنها همه گونه سلاح های جنگی ساختند. و آنها همه گونه کارِ با استادی بی اندازه خاصی را انجام دادند.
۲۸ و هرگز نمی توانست مردمی باشند که بدست سَروَر برکت یافته تر، و کامرواتر از آنها باشد. و آنها در سرزمینی بودند که برگزیده ای بالای همۀ سرزمین ها بود، زیرا سَروَر این را گفته بود.
۲۹ و چنین گذشت که لیب سال های بسیاری زندگی کرد، و پسران و دخترانی آورد؛ و او حارتوم را نیز آورد.
۳۰ و چنین گذشت که حارتوم بجای پدرش فرمانروایی کرد. و هنگامی که حارتوم بیست و چهار سال فرمانروایی کرد، بنگرید، پادشاهی از او گرفته شد. و او سال های بسیاری را، آری، یعنی همۀ باقیماندۀ روزگارش را، در اسارت خدمت کرد.
۳۱ و او حت را آورد، و حت همۀ روزگارش را در اسارت زندگی کرد. و حت هارون را آورد، و هارون همۀ روزگارش را در اسارت بسر بُرد؛ و او عمنیجده را آورد، و عمنیجده نیز همۀ روزگارش را در اسارت بسر برد؛ و او کوریانتوم را آورد، و کریانتوم همۀ روزگارش را در اسارت بسر برد؛ و او کام را آورد.
۳۲ و چنین گذشت که کام نیمی از پادشاهی را بسوی خود کشاند. و او چهل و دو سال بر نیمی از پادشاهی فرمانروایی کرد؛ و او به نبرد علیه امجیدِ پادشاه رفت، و آنها برای مدّت چندین سال جنگیدند، که در طول این زمان کام بر امجید پیروز شد، و قدرت بر باقیماندۀ آن پادشاهی را بدست گرفت.
۳۳ و در روزگار کام راهزنانی در آن سرزمین پدید آمدند؛ و آنها برنامه های پیشینیان را در پیش گرفتند، و به شیوۀ باستانیان سوگند یاد کردند، و دوباره به دنبال نابودی پادشاهی برآمدند.
۳۴ اینک کام با آنها بسیار جنگید؛ با این وجود، او بر آنان چیره نشد.

----------
/study/scriptures/bofm/ether/11
فصل ۱۱
جنگ ها، ناسازگاری ها، و نابکاری زندگی یارِدیان را فرا می گیرد — پیامبران نابودیِ کاملی را برای یارِدیان پیش گویی می کنند مگر اینکه آنها توبه کنند — مردم سخنان پیامبران را رد می کنند.
۱ و در روزگار کام نیز پیامبران بسیاری آمدند، و از نابودی آن مردمِ بزرگ نبوّت کردند، مگر اینکه آنها توبه کنند، و بسوی سَروَر برگردند، و آدم کشی ها و نابکاری هایشان را رها کنند.
۲ و چنین گذشت که آن پیامبران از سوی مردم پس زده شدند، و آنها برای حفاظت به نزد کام گریختند، زیرا مردم به دنبال نابودی آنها بودند.
۳ و آنها از چیزهای بسیاری برای کام نبوّت کردند؛ و او در همۀ باقیماندۀ روزگارش برکت یافته شد.
۴ و او تا سن پیری زندگی کرد، و شیبلوم را آورد؛ و شیبلوم بجای او فرمانروایی کرد. و برادر شیبلوم علیه او شورش کرد، و جنگی بی اندازه بزرگ در همۀ آن سرزمین شروع شد.
۵ و چنین گذشت که برادر شیبلوم واداشت که همۀ پیامبرانی که از نابودی مردم نبوّت می کردند کشته شوند؛
۶ و مُصیبت بزرگی در همۀ آن سرزمین ایجاد شد، زیرا آنها گواهی داده بودند که نفرینی بزرگ بر آنها، و نیز بر مردم خواهد آمد، و اینکه نابودی بزرگی در میان آنها خواهد شد، چیزی که هرگز بر روی زمین نبوده است، و استخوان هایشان همچون توده هایی از زمین بر روی آن سرزمین خواهند شد مگر اینکه آنها از نابکاریشان توبه کنند.
۷ و آنها، به سبب سازمان های نابکارشان، ندای سَروَر را بگوش دل نپذیرفتند؛ از این رو، جنگ ها و درگیری ها، و همچنین قحطی ها و بلاهای بسیاری در همۀ آن سرزمین شروع شد، به اندازه ای که نابودی بزرگی رخ داد، هرگز یک چنین چیزی بر روی زمین شناخته نشده بود؛ و همۀ این در روزگار شیبلوم رخ داد.
۸ و مردم شروع به توبه کردن از نابکاری شان نمودند؛ و به همان اندازه ای که آنها توبه کردند سَروَر بر آنها رحمت داشت.
۹ و چنین گذشت که شیبلوم کشته شد، و شیث به اسارت آورده شد، و همۀ روزگارش را در اسارت بسر برد.
۱۰ و چنین گذشت که آحا، پسرش، پادشاهی را بدست آورد؛ و او در همۀ روزگارش بر مردم فرمانروایی کرد. و او در روزگارش همه گونه نابکاری انجام داد، که با آن او سبب ریختن خون زیادی شد؛ و روزگارش کوتاه بود.
۱۱ و ایتم، یک نوادۀ آحا بوده، پادشاهی را بدست آورد؛ و او نیز در روزگارش آنچه که نابکاری بود انجام داد.
۱۲ و چنین گذشت که در روزگار ایتم پیامبران بسیاری آمدند، و دوباره بر مردم نبوّت کردند؛ آری، آنها نبوّت کردند که سَروَر آنها را کاملاً از روی زمین محو خواهد کرد مگر اینکه آنها از نابکاری هایشان توبه کنند.
۱۳ و چنین گذشت که مردم دل هایشان را سخت کردند، و نمی خواستند سخنان آنها را بگوش دل بپذیرند؛ و پیامبران سوگواری کردند و از میان مردم دور شدند.
۱۴ و چنین گذشت که ایتم در همۀ روزگارش با نابکاری داوری کرد؛ و او مورون را آورد. و چنین گذشت که مورون بجای او فرمانروایی کرد؛ و مورون آنچه که در پیشگاه سَروَر نابکار بود را انجام داد.
۱۵ و چنین گذشت که، به سبب آن سازمان مخفی ای که ساخته شده بود تا قدرت و سود بدست آورند، شورشی در میان مردم بپا خاست؛ و مردی توانا در نابکاری در میان آنها برخاست، و با مورون نبرد کرد، که در آن او نیمی از پادشاهی را برانداخت؛ و او نیمی از پادشاهی را برای چندین سال نگه داشت.
۱۶ و چنین گذشت که مورون او را برانداخت، و دوباره پادشاهی را بدست آورد.
۱۷ و چنین گذشت که مرد توانای دیگری برخاست؛ و او یک نوادۀ برادر یارِد بود.
۱۸ و چنین گذشت که او مورون را برانداخت و پادشاهی را بدست آورد؛ از این رو، مورون همۀ باقیماندۀ روزگارش را در اسارت بسر برد؛ و او کوریانتور را آورد.
۱۹ و چنین گذشت که کوریانتور همۀ روزگارش را در اسارت بسر برد.
۲۰ و در روزگار کوریانتور نیز پیامبران بسیاری آمدند، و از چیزهای بزرگ و شگفت انگیزی نبوّت کردند، و توبه را بر مردم فریاد زدند، و جز اینکه آنها توبه کنند سَروَر خدا علیه آنها در نابودی کامل شان داوری خواهد کرد؛
۲۱ و اینکه سَروَر خدا، با قدرتش، به شیوه ای که با آن او پدرانشان را آورد، مردم دیگری را خواهد فرستاد یا پیش خواهد آورد تا این سرزمین را تصرّف کنند.
۲۲ و آنها همۀ سخنان آن پیامبران را، به سبب سازمان مخفی و کارهای پلیدشان، رد کردند.
۲۳ و چنین گذشت که کوریانتور عاتِر را آورد، و او همۀ روزگارش را در اسارت بسر برده، و مُرد.

----------
/study/scriptures/bofm/ether/12
فصل ۱۲
عاتِر پیامبر، مردم را به ایمان آوردن به خدا نصیحت می کند — مورونی شگفتی ها و حیرت های انجام شده بوسیلۀ ایمان را بازگو می کند — ایمان برادر یارِد را قادر ساخت تا مسیح را ببیند — سَروَر به آدمیان ناتوانی می دهد که آنها فروتن شوند — برادر یارِد کوه ضرین را با ایمان تکان داد — ایمان، امید، و محبّت برای رستگاری ضروری هستند — مورونی عیسی را رو در رو دید.
۱ و چنین گذشت که روزگار عاتِر در روزگار کوریانتور بود؛ و کوریانتور پادشاه بر همۀ سرزمین بود.
۲ و عاتِر یک پیامبر سَروَر بود؛ از این رو عاتِر در روزگار کوریانتور پیش آمد، و شروع به نبوّت کردن بر مردم نمود، زیرا او به سبب روحِ سَروَر که در او بود نمی توانست ساکت بماند.
۳ زیرا او از بامداد، حتّی تا زمان پایین رفتن خورشید، فریاد می زد و مردم را به ایمان آوردن به خدا و به توبه نصیحت می کرد مبادا آنها نابود شوند، به آنها می گفت که با ایمان همۀ چیزها برآورده می شوند —
۴ از این رو، هر کسی که به خدا ایمان آورَد می تواند بدرستی به جهانی بهتر امید داشته باشد، آری، حتّی جایی در دست راست خدا، امیدی که از ایمان می آید، در روان آدمیان لنگری می اندازد که آنها را محکم و استوار کرده، همواره کارهای نیک فراوان کرده، به ستایش کردن خدا هدایت شوند.
۵ و چنین گذشت که عاتِر چیزهای بزرگ و شگفت انگیزی را بر مردم نبوّت کرد، که آنها باور نکردند، برای اینکه آنان آنها را نمی دیدند.
۶ و اینک، من، مورونی، اندکی دربارۀ این چیزها می خواهم بگویم؛ من می خواهم به جهان نشان دهم که ایمان چیزهایی هستند که به آنها امید هست و دیده نمی شوند؛ از این رو، برای اینکه شما نمی بینید جَر و بحث نکنید، زیرا شما هیچ گواهی را تا پس از آزمایش ایمانتان دریافت نمی کنید.
۷ زیرا این از راه ایمان بود که مسیح، پس از اینکه از مرگ برخاست، خودش را به پدرانمان نشان داد؛ و او خودش را به آنها نشان نداد تا پس از اینکه آنها به او ایمان آوردند؛ از این رو، ناگزیر باید برخی می بوده اند که به او ایمان آوردند، زیرا او خودش را به جهان نشان نداد.
۸ ولی به سبب ایمان آدمیان او خودش را به جهان نشان داده است، و نام پدر را شُکوه داده است، و راهی را آماده کرده است که با آن دیگران از بهره مندان هدیۀ آسمانی شوند، که آنها به آن چیزهایی که ندیده اند امید داشته باشند.
۹ از این رو، شما نیز می توانید امید داشته باشید، و بهره مندان آن هدیه شوید، اگر تنها ایمان داشته باشید.
۱۰ بنگرید این از راه ایمان بود که آن پیشینیان از پس نظام مقدّس خدا فرا خوانده شدند.
۱۱ از این رو، از راه ایمان قانون موسی داده شد. ولی خدا در هدیۀ پسرش یک راه عالی تری را آماده کرده است؛ و از راه ایمان است که این برآورده شده است.
۱۲ زیرا اگر هیچ ایمانی در میان فرزندان آدمی نباشد خدا نمی تواند هیچ معجزه ای در میان آنها انجام دهد؛ از این رو، او خودش را به آنها تا پس از ایمان آوردنشان نشان نداد.
۱۳ بنگرید، این ایمان آلما و عمولک بود که سبب شد آن زندان بر زمین فرو ریزد.
۱۴ بنگرید، این ایمان نیفای و لیحای بود که دگرگونی را بر لامانیان آورد، که آنها با آتش و با روح القدُس تعمید یافتند.
۱۵ بنگرید، این از ایمان عمون و برادرانش بود که چنان معجزه ای در میان لامانیان انجام شد.
۱۶ آری، و حتّی همۀ آنهایی که معجزه ها انجام دادند آنها را از راه ایمان انجام دادند، حتّی کسانی که پیش از مسیح بودند و نیز کسانی که پس از مسیح بودند.
۱۷ و این از راه ایمان بود که آن سه پیرو وعده ای را بدست آوردند که آنها طعم مرگ را نخواهند چشید؛ و آنها تا پیش از ایمان آوردن شان این وعده را بدست نیاوردند.
۱۸ و در هیچ زمانی تا پس از ایمانشان معجزه ها انجام نشده است؛ از این رو آنها نخست به پسر خدا ایمان آوردند.
۱۹ و بسیاری بودند که ایمانشان بی اندازه قوی بود، حتّی پیش از آنکه مسیح بیاید، که نمی توانستند از آنسوی پرده نگه داشته شوند، بلکه براستی با چشمانشان چیزهایی را دیدند که آنها را با چشم ایمان نگریستند، و آنها خوشحال بودند.
۲۰ و بنگرید، ما در این نگاشته دیده ایم که یکی از اینها برادر یارِد بود؛ زیرا چنان زیاد بود ایمانش به خدا، که هنگامی که خدا انگشتش را پیش آورد او نتوانست آن را از نظر برادر یارِد پنهان کند، به سبب سخنش که او به وی گفته بود، سخنی را که او از راه ایمان بدست آورده بود.
۲۱ و پس از اینکه برادر یارِد انگشت سَروَر را دید، به سبب وعده ای که برادر یارِد از راه ایمان بدست آورده بود، سَروَر نمی توانست هیچ چیزی را از نظر او دور نگه دارد؛ از این رو وی همۀ چیزها را به او نشان داد، زیرا او نمی توانست بیش از این بیرون از پرده نگه داشته شود.
۲۲ و از راه ایمان است که پدرانم آن وعده را بدست آورده اند که این چیزها از راه غیریهودیان به برادرانشان خواهد رسید؛ بنابراین سَروَر، آری، یعنی عیسی مسیح، مرا فرمان داده است.
۲۳ و من به او گفتم: سَروَر، غیریهودیان این چیزها را، به سبب ناتوانی ما در نوشتن، مسخره خواهند کرد؛ زیرا سَروَر تو ما را از راه ایمان در سخن توانا ساخته ای، ولی تو ما را در نوشتن توانا نساخته ای؛ زیرا تو همۀ این مردم را قادر کرده ای که، به سبب روح القُدس که تو به آنها عطا کرده ای، آنها بتوانند بسیار سخن گویند.
۲۴ و تو ما را قادر کرده ای که ما، به سبب بی مهارتیِ دست هایمان بتوانیم تنها کمی بنویسیم. بنگر، تو ما را در نوشتن همانند برادرِ یارِد توانا نساخته ای، زیرا تو او را قادر ساختی که چیزهایی که او نوشت همان گونه توانا باشند که تو هستی، به چیره شدن بر آدمی تا آنها را بخواند.
۲۵ تو سخنانمان را نیز قدرتمند و بزرگ ساخته ای، که حتّی ما نمی توانیم آنها را بنویسیم؛ از این رو، هنگامی که ما می نویسیم ناتوانی مان را می نگریم، و به سبب جایگذاری سخنانمان دچار لغزش می شویم؛ و من می ترسم که غیریهودیان سخنانمان را مسخره کنند.
۲۶ و هنگامی که من این را گفتم، سَروَر با من سخن گفت، گفتا: بی خِردان مسخره می کنند، ولی آنها سوگواری خواهند کرد؛ و فیض من برای فروتن ها کافی است که آنها از ناتوانی شما سودی نبرند؛
۲۷ و اگر آدمیان بسوی من آیند من به آنها ناتوانی هایشان را نشان خواهم داد. من به آدمیان ناتوانی می دهم که آنها فروتن شوند؛ و فیض من برای همۀ آدمیانی که خودشان را در برابر من فروتن کنند کافی است؛ زیرا اگر آنها خودشان را در برابر من فروتن کنند، و به من ایمان داشته باشند، آنگاه من ناتوانی ها را برای آنها توانمند خواهم ساخت.
۲۸ بنگرید، من به غیریهودیان ناتوانی شان را نشان خواهم داد، و من به آنها نشان خواهم داد که ایمان، امید و محبّت — سرچشمۀ همۀ پرهیزکاری ها — را به نزد من می آوَرَد.
۲۹ و من، مورونی، این سخنان را شنیده، تسلّی یافتم، و گفتم: سَروَرا، پرهیزکاریِ تو انجام خواهد شد، زیرا من می دانم که تو بر فرزندان آدمی برپایۀ ایمانشان کار می کنی؛
۳۰ زیرا برادر یارِد به کوه ضرین گفت، از جا کَنده شو — و آن از جا کَنده شد. و اگر او ایمان نمی داشت آن از جا کَنده نمی شد؛ از این رو تو پس از اینکه آدمیان ایمان می آورند کار می کنی.
۳۱ زیرا بدین گونه تو خودت را بر پیروان خود پدیدار کردی؛ زیرا پس از اینکه آنها ایمان آوردند، و بنام تو سخن گفتند، تو خودت را در قدرتی بزرگ به آنها پدیدار کردی.
۳۲ و من همچنین به یاد دارم که تو گفته ای که تو خانه ای برای آدمی آماده کرده ای، آری، حتّی در میان کاخ های پدرت، که در آن آدمی امیدی عالی تر داشته باشد؛ از این رو آدمی باید امید داشته باشد، وگرنه او نمی تواند در جایی که تو آماده کرده ای میراثی دریافت کند.
۳۳ و دوباره، من بیاد دارم که تو گفته ای که تو به جهان مهر ورزیده ای، حتّی به فدا کردن زندگی خودت برای جهان، که تو آن را دوباره بدست آوری تا جایی برای فرزندان آدمی آماده کنی.
۳۴ و اینک من می دانم که این مهری که تو برای فرزندان آدمی داشته ای محبّت است؛ از این رو، جز اینکه آدمیان محبّت داشته باشند آنها نمی توانند آن جایی که تو در کاخ های پدرت آماده کرده ای را به ارث برند.
۳۵ از این رو، من می دانم که از این چیزی که تو گفته ای، که اگر به سبب ناتوانی ما غیریهودیان محبّت نداشته باشند، اینکه تو آنها را آزمایش خواهی کرد، و ثروت آنها را می گیری، آری، حتّی آنچه که آنها دریافت کرده اند، و به آنهایی که فراوان تر دارند خواهی داد.
۳۶ و چنین گذشت که من بسوی سَروَر نیایش کردم که او به غیریهودیان فیض دهد، که آنها محبّت داشته باشند.
۳۷ و چنین گذشت که سَروَر به من گفت: اگر آنها محبّت نداشته باشند این برای تو مهم نباشد، تو با ایمان بوده ای؛ از این رو، تنپوش های تو پاک خواهند شد. و برای اینکه تو ناتوانی خودت را دیده ای تو نیرومند خواهی شد، حتّی به نشستن در جایی که من در کاخ های پدرم آماده کرده ام.
۳۸ و اینک من، مورونی، به غیریهودیان بدرود می گویم، آری، و نیز به برادرانم که من آنها را دوست دارم، تا زمانی که در برابر کرسیِ داوری مسیح دیدار کنیم، جایی که همۀ آدمیان خواهند دانست که تنپوش هایم با خون شما لکّه دار نشده اند.
۳۹ و آنگاه شما خواهید دانست که من عیسی را دیده ام، و اینکه او با من رو در رو گفتگو کرده است، و اینکه او در فروتنی ساده ای به من گفت، حتّی همچون آدمی که با دیگری به زبان خود من، دربارۀ این چیزها سخن می گوید؛
۴۰ و من به سبب ناتوانیم در نوشتن، تنها اندکی نوشته ام.
۴۱ و اینک، من شما را سفارش می کنم تا در جستجوی این عیسی باشید که پیامبران و رسولان از او نوشته اند، که فیض خدای پدر، و نیز سَروَر عیسی مسیح، و روح القُدس، که از آنها گواهی می دهد، برای همیشه با شما باشد و در شما بماند. آمین.

----------
/study/scriptures/bofm/ether/13
فصل ۱۳
اتر از اورشلیم نو که در امریکا بدست نوادگان یوسف ساخته می شود سخن می گوید — او نبوّت می کند، بیرون انداخته می شود، تاریخچۀ یارِدیان را می نویسد، و نابودی یارِدیان را پیشگویی می کند — جنگ در همۀ آن سرزمین درمی گیرد.
۱ و اینک من، مورونی، به تمام کردن نگاشته ام دربارۀ نابودی مردمی که من از آنها در حال نوشتن بوده ام می پردازم.
۲ زیرا بنگرید، آنها همۀ سخنان عاتِررا رد کردند؛ زیرا او براستی از همه چیز برای آنها گفت، از آغاز آدمی؛ و اینکه پس از اینکه آب ها از روی این سرزمین پس رفتند آن یک سرزمین برگزیده ای برتر از همۀ سرزمین ها شد، یک سرزمین برگزیدۀ سَروَر؛ از این رو سَروَر می خواهد که همۀ انسان هایی که بر روی آن ساکن می شوند او را خدمت کنند.
۳ و اینکه آن مکانِ اورشلیم نو بود، که از بهشت و جایگاه مقدّس سَروَر بیرون به پایین می آید.
۴ بنگرید، عاتِر روزگار مسیح را دید، و او دربارۀ اورشلیم نو روی این سرزمین سخن گفت.
۵ و او دربارۀ خاندان اسرائیل نیز سخن گفت، و آن اورشلیمی که از آنجا لیحای خواهد آمد — پس از اینکه آن نابود شود آن دوباره به عنوان یک شهر مقدّس برای سَروَر ساخته خواهد شد؛ از این رو، آن نمی توانست یک اورشلیم نو باشد زیرا آن در زمان کُهن بوده است؛ ولی آن دوباره ساخته خواهد شد، و یک شهر مقدّس سَروَر خواهد شد؛ و آن برای خاندان اسرائیل ساخته خواهد شد —
۶ و اینکه برای باقیماندۀ نوادگان یوسف، اینکه برای این چیزها این نشانه ای بوده است، یک اورشلیم نو روی این سرزمین ساخته خواهد شد.
۷ زیرا همان گونه که یوسف پدرش را پایین به سرزمین مصر آورد، اگر چه او در آنجا مُرد؛ از این رو، سَروَر باقیمانده ای از نوادگان یوسف را از سرزمین اورشلیم بیرون آورد، که او بتواند همان گونه که بر پدر یوسف مهربان بود که او هلاک نشود، بر نوادگان یوسف مهربان باشد که آنها هلاک نشوند.
۸ از این رو، باقیماندۀ خاندان یوسف روی این سرزمین ساخته خواهند شد؛ و آن سرزمینی برای میراثشان خواهد بود؛ و آنها یک شهر مقدّس، مانند آن اورشلیم کُهن، برای سَروَر خواهند ساخت؛ و آنها دیگر از هم پاشیده نخواهند شد، تا زمانی که پایان فرا رسد هنگامی که زمین درگذرد.
۹ و یک زمین نو و یک آسمان نو خواهد بود؛ و آنها مانند گذشتگان خواهند بود جز اینکه گذشتگان درگذشته اند، و همۀ چیزها نو شده اند.
۱۰ و آنگاه اورشلیم نو می آید؛ و برکت یافته هستند آنهایی که در آن ساکن می شوند، زیرا این آنهایی هستند که تنپوش هایشان از راه خون آن برّه سپید شده اند؛ و آنها آنانی هستند که در میان باقیماندۀ نوادگان یوسف، که از خاندان اسرائیل هستند، شمرده می شوند.
۱۱ و آنگاه اورشلیم کُهن نیز می آید؛ و ساکنان آن برکت یافته هستند، زیرا آنها در خون آن برّه شسته شده اند؛ و آنها آنانی هستند که پراکنده شدند و از چهار گوشۀ زمین و از کشورهای شمالی گردآوری شدند، و بهره مندانِ پیمانِ برآورده شده ای هستند که خدا با پدرشان، ابراهیم، بست.
۱۲ و هنگامی که این چیزها بیایند، آن نوشتۀ مقدّس رخ می دهد که می گوید، هستند آنهایی که نخستین بودند، که آخرین خواهند بود؛ و هستند آنها که آخرین بودند، که نخستین خواهند بود.
۱۳ و من در آستانۀ بیشتر نوشتن بودم، ولی من ممنوع شده ام؛ ولی بزرگ و شگفت انگیز بودند نبوّت های عاتِر؛ ولی آنها او را هیچ انگاشتند، و او را بیرون انداختند؛ و او روزها خودش را در گودیِ یک صخره پنهان می کرد، و شبها بیرون رفته چیزهایی که بر آن مردم می آمد را می دید.
۱۴ و همچنان که او در گودیِ یک صخره بسر می بُرد، و نابودی هایی که بر آن مردم می آمد را در شب می دید، او باقیماندۀ این نگاشته را نگاشت.
۱۵ و چنین گذشت که در همان سالی که او از میان آن مردم بیرون انداخته شد جنگی بزرگ در میان مردم شروع شد، زیرا بسیاری بودند که برخاستند، کسانی که مردانی توانا بودند، و با برنامه های نابکارانه شان، که از آن سخن گفته شده است، به دنبال نابودی کوریانتومر برآمدند.
۱۶ و اینک کوریانتومر، همۀ هنرهای جنگی و همۀ فریب های جهان را خودش آموخته بوده، از این رو او با آنهایی که به دنبال نابودی او بودند نبرد کرد.
۱۷ ولی نه او توبه کرد، نه پسران و نه دختران خوبرویش؛ نه پسران و دختران خوبروی کوحُر؛ نه پسران و دختران خوبروی کوریحور؛ و خلاصه، هیچکدام از پسران و دختران خوبرو بر روی تمام زمین نبودند که از گناهانشان توبه کرده باشند.
۱۸ از این رو، چنین گذشت که در نخستین سالی که عاتِر در گودیِ یک صخره بسر می بُرد، مردم بسیاری بودند که علیه کوریانتومر جنگیده که آنها پادشاهی اش را بدست آورند و با شمشیرِ آن سازمان های مخفی کشته شدند.
۱۹ و چنین گذشت که پسران کوریانتومر بسیار جنگیدند و خون بسیاری را ریختند.
۲۰ و در سال دوّم، سخن سَروَر به عاتِرآمد، که او برود و بر کوریانتومر نبوّت کند که اگر او و همۀ خانوارش توبه کنند، سَروَر به او پادشاهی اش را عطا خواهد کرد و مردمش را امان خواهد داد —
۲۱ وگرنه آنها و همۀ خانوار او جز خودش، نابود خواهند شد. و او تنها زنده خواهد ماند تا برآورده شدن نبوّت هایی که دربارۀ مردم دیگری که آن سرزمین را برای میراثشان دریافت خواهند کرد را ببیند؛ و کوریانتومر از سوی آنها دفن خواهد شد؛ و هر کسی بجز کوریانتومر نابود خواهد شد.
۲۲ و چنین گذشت که نه کوریانتومر توبه کرد، نه خانوارش، نه آن مردم؛ و جنگ ها باز نایستادند؛ و آنها به دنبال کشتن عاتِر برآمدند، ولی او از برابر آنها گریخت و دوباره در گودیِ آن صخره پنهان شد.
۲۳ و چنین گذشت که شارِد برخاست، و او نیز با کوریانتومر نبرد کرد؛ و او وی را شکست داد، به اندازه ای که در سوّمین سال او وی را به اسارت درآورد.
۲۴ و پسران کوریانتومر، در چهارمین سال، شارِد را شکست دادند، و دوباره پادشاهی را برای پدرشان بدست آوردند.
۲۵ اینک جنگی بر روی همۀ آن سرزمین شروع شد، هر مردی با جمعیّتش برای آنچه که او خواستار بود می جنگید.
۲۶ و راهزنانی بودند، و خلاصه، همه گونه نابکاری ای بر روی آن سرزمین بود.
۲۷ و چنین گذشت که کوریانتومر بی اندازه بر شارِد خشمگین بود، و او با لشکریانش علیه او به نبرد رفت؛ و آنها در خشم زیادی رو در رو شدند، و آنها در درّۀ جلجال رو در رو شدند؛ و آن نبرد بی اندازه شدید شد.
۲۸ و چنین گذشت که شارِد برای مدّت سه روز علیه او جنگید. و چنین گذشت که کوریانتومر او را شکست داد، و او را دنبال کرد تا اینکه او به دشت های حشلون رسید.
۲۹ و چنین گذشت که شارِد دوباره روی آن دشت ها علیه وی نبرد کرد؛ و بنگرید، او کوریانتومر را شکست داد، و وی را دوباره به درّۀ جلجال پس راند.
۳۰ و کوریانتومر دوباره در درّۀ جلجال با شارِد نبرد کرد، که در آن او شارِد را شکست داد و او را کشت.
۳۱ وشَارِد ران کوریانتومر را زخمی کرد، و او برای مدّت دوسال دوباره به نبرد نرفت، در زمانی که همۀ مردم روی آن سرزمین خون می ریختند، و هیچ کسی نبود که آنها را باز دارد.

----------
/study/scriptures/bofm/ether/14
فصل ۱۴
نابکاری مردم نفرینی را بر آن سرزمین می آورد — کوریانتومرعلیه جلعاد، سپس لیب، سپس شیز، درگیر می شود — خون و لاشه آن سرزمین را می پوشاند.
۱ و اینک نفرینی بزرگ به سبب نابکاری مردم بر همۀ آن سرزمین شروع شد، که در آن، اگر مردی ابزارش یا شمشیرش را روی طاقچۀ خودش می گذاشت، یا جایی که در آنجا آن را نگه می داشت، بنگرید، فردایش، او نمی توانست آن را بیابد، چنین بزرگ بود آن نفرین بر آن سرزمین.
۲ از این رو هر مردی با دستانش به آنچه که مال خودش بود می چسبید، و نه قرض می گرفت نه قرض می داد؛ و هر مردی، در دفاع از داراییش و جان خودش و همسران و فرزندانش، دستۀ شمشیرش را در دست راستش نگه می داشت.
۳ و اینک، پس از مدّت دو سال، و پس از مرگ شارِد، بنگرید، برادر شارِد برخاست و با کوریانتومر نبرد کرد، که در آن کوریانتومر او را شکست داد و او را تا بیابان اکیش دنبال کرد.
۴ و چنین گذشت که برادر شارِد در بیابانِ اکیش با وی نبرد کرد؛ و نبرد بی اندازه شدید شد، و چندین هزار با شمشیر فرو افتادند.
۵ و چنین گذشت که کوریانتومر بیابان را محاصره کرد؛ و برادر شارِد در شب بسوی بیرون بیابان پیش رفت، و بخشی از لشکر کوریانتومر را، در حالیکه آنها مست بودند، کشت.
۶ و او به سرزمین مورون پیش آمد، و خودش را بر تخت کوریانتومر قرار داد.
۷ و چنین گذشت که برای مدّت دو سال کوریانتومر با لشکرش در بیابان ساکن شد، که در آن او برای لشکرش نیروی زیادی دریافت کرد.
۸ اینک برادر شارِد، که نامش جلعاد بود، نیز به سبب سازمان های مخفی، برای لشکرش نیروی زیادی دریافت کرد.
۹ و چنین گذشت که کشیش اعظم او وی را همچنان که بر تختش نشسته بود کشت.
۱۰ و چنین گذشت که یکی از افراد آن سازمان های مخفی او را در گذرگاهی مخفی کشت، و پادشاهی را برای خود بدست آورد؛ و نام او لیب بود؛ و لیب مردی با قامتی دُرشت بود، درشتر از هر مردی در میان همۀ آن مردم.
۱۱ و چنین گذشت که در نخستین سال لیب، کوریانتومر بالا به سرزمین مورون آمد، و با لیب نبرد کرد.
۱۲ و چنین گذشت که او با لیب جنگید، که در آن لیب بازوی او را زد که او زخمی شد؛ با این وجود، لشکر کوریانتومر بر لیب فشار آوردند، که او به مرزهای کنار دریا گریخت.
۱۳ و چنین گذشت که کوریانتومر وی را دنبال کرد؛ و لیب در کنار دریا با او نبرد کرد.
۱۴ و چنین گذشت که لیب لشکر کوریانتومر را زد، که آنها دوباره به بیابان اکیش گریختند.
۱۵ و چنین گذشت که لیب او را دنبال کرد تا اینکه او به دشت های اگوش رسید. و کوریانتومر در حالیکه از برابر لیب می گریخت با خود همۀ آن مردم را به آن گوشه از سرزمین که او گریخت بُرده بود.
۱۶ و هنگامی که او به دشت های اگوش رسید با لیب نبرد کرد، و وی را زد تا وی مُرد؛ با این وجود، برادر لیب بجای وی علیه کوریانتومر آمد، و نبرد بی اندازه شدید شد، که در آن کوریانتومر دوباره از برابر لشکر برادر لیب گریخت.
۱۷ اینک نام برادر لیب شیز خوانده می شد. و چنین گذشت که شیز کوریانتومر را دنبال کرد، و او شهرهای بسیاری را برانداخت، و هم زنان و هم بچه ها را کشت، و او شهرها را سوزاند.
۱۸ و ترس از شیز به سراسر همۀ آن سرزمین رفت؛ آری، فریادی در سراسر آن سرزمین پیش رفت — چه کسی می تواند در برابر لشکر شیز ایستادگی کند؟ بنگرید، او زمین را در برابر خود جاروب می کند!
۱۹ و چنین گذشت که مردم در سراسر آن سرزمین شروع به جمعیّت شدن در لشکرها نمودند.
۲۰ و آنها تقسیم شدند؛ و یک بخش از آنها بسوی لشکر شیز گریختند، و یک بخش از آنها بسوی لشکر کوریانتومر گریختند.
۲۱ و چنین بزرگ و دراز مدّت آن جنگ بود، و چنین دراز مدّت صحنۀ خونریزی و لاشه ها بود، که تمامی روی آن سرزمین با بدن های مردگان پوشیده شده بود.
۲۲ و چنان شتابان و با سرعت بود آن جنگ که هیچ کسی نبود تا مردگان را دفن کند، بلکه آنها از خونریزی به خونریزی پیش می رفتند، بدن های هم مردان، هم زنان، و بچه ها را بر روی زمین پخش می کردند، تا خوراکِ کرم های گوشت شوند.
۲۳ و بوی آنها بر روی زمین پیش رفت، حتّی بر روی همۀ آن سرزمین؛ از این رو مردم روز و شب، به سبب بوی آنها، آزرده می شدند.
۲۴ با این وجود، شیز از دنبال کردن کوریانتومر باز نایستاد؛ زیرا او قسم خورده بود تا خودش انتقام خون برادرش را که کشته شده بود، از کوریانتومر بگیرد، و سخن سَروَر بر عاتِر آمد که کوریانتومر با شمشیر نخواهد افتاد.
۲۵ و بدین گونه ما می بینیم که سَروَر در کمال غضبش با آنها برخورد کرد، و نابکاریشان و کارهای پلیدشان راهی را برای نابودی ابدیشان آماده کرده بود.
۲۶ و چنین گذشت که شیز کوریانتومر را بسوی شرق دنبال کرد، حتّی تا مرزهای کنار دریا، و در آنجا او با شیز برای مدّت سه روز نبرد کرد.
۲۷ و چنان هراس انگیز بود نابودی در میان لشکریان شیز که مردم شروع به هراسان شدن نمودند، و شروع به گریختن از برابر لشکریان کوریانتومر نمودند؛ و آنها به سرزمین کوریحور گریختند، و ساکنانش را، همۀ آنانی که نمی خواستند به آنها بپیوندند، از برابر خود بیرون راندند.
۲۸ و آنها چادرهایشان را در درّۀ کوریحور زدند؛ و کوریانتومر چادرش را در درّۀ شار زد. اینک درّۀ شار نزدیک تپّۀ کامنور بود؛ از این رو، کوریانتومر لشکریانش را بالای تپّۀ کامنور گرد آورد، و بر لشکریان شیز شیپوری را به صدا درآورد تا آنها را به نبرد دعوت کند.
۲۹ و چنین گذشت که آنها پیش آمدند، ولی دوباره رانده شدند؛ و آنها بار دوّم آمدند، و آنها دوباره برای بار دوّم رانده شدند. و چنین گذشت که آنها دوباره برای بار سوّم آمدند، و نبرد بی اندازه شدید شد.
۳۰ و چنین گذشت که شیز چنان بر کوریانتومر زد که او به وی زخمهای عمیقی وارد کرد؛ و کوریانتومر، خون زیادی را از دست داده، بیهوش شد، و بُرده شد گویی او مرده بود.
۳۱ اینک از دست دادنِ مردان، زنان و بچه ها در هر دو طرف چنان بزرگ بود که شیز به مردمش فرمان داد که آنها لشکریان کوریانتومر را دنبال نکنند؛ از این رو، آنها به اردوگاهشان بازگشتند.

----------
/study/scriptures/bofm/ether/15
فصل ۱۵
میلیون ها نفر از یارِدیان در نبرد کشته می شوند — شیز و کوریانتومر همۀ مردم را برای مبارزۀ فانی گرد می آورند — روح سَروَر از کوشش کردن با آنها باز می ایستد — ملّت یارِد کاملاً نابود می شوند — تنها کوریانتومر باقی می ماند.
۱ و چنین گذشت هنگامی که کوریانتومر از زخم هایش بهبود یافت، او شروع به یاد آوردن سخنانی که عاتِر به او گفته بود نمود.
۲ او دید که پیشاپیش نزدیک به دو میلیون از مردمش با شمشیر کشته شده بودند، و او در دلش شروع به اندوهگین شدن نمود؛ آری، دو میلیون از مردان توانا، و نیز همسرانشان و فرزندانشان، کشته شده بودند.
۳ او شروع به توبه کردن از پلیدی هایی که او انجام داده بود نمود؛ او شروع به یاد آوردن سخنانی که از دهان همۀ پیامبران گفته شده بود نمود، و او آنها را دید که آنها تا اینجا برآورده شده بودند، هر ذرّه؛ و روانش سوگواری کرد و از تسلّی یافتن سر باز زد.
۴ و چنین گذشت که او نامه ای به شیز نوشت، از او خواستار شده که او مردمش را امان دهد، و او پادشاهی را برای خاطر جان مردم تسلیم خواهد کرد.
۵ و چنین گذشت که هنگامی که شیز نامۀ او را دریافت کرد او نامه ای به کوریانتومر نوشت، که اگر وی خودش را تسلیم کند، اینکه او وی را با شمشیر خودش بکشد، اینکه او جان مردم را امان خواهد داد.
۶ و چنین گذشت که مردم از نابکاری شان توبه نکردند، و مردم کوریانتومر به خشم علیه مردم شیز برانگیخته شده بودند؛ و مردم شیز به خشم علیه مردم کوریانتومر برانگیخته شده بودند؛ از این رو، مردم شیز با مردم کوریانتومر نبرد کردند.
۷ و هنگامی که کوریانتومر دید که او در آستانۀ فرو افتادن است او دوباره از برابر مردم شیز گریخت.
۸ و چنین گذشت که او به آب های رفلیانکوم، که، ترجمۀ آن، بزرگ، یا فراتراز همه است، رسید؛ از این رو، هنگامی که آنها به این آب ها رسیدند آنها چادرهایشان را زدند؛ و شیز نیز چادرش را نزدیک آنها زد؛ و بنابراین فردایش آنها به نبرد آمدند.
۹ و چنین گذشت که آنها در نبردی بی اندازه شدید جنگیدند، که در آن کوریانتومر دوباره زخمی شد، و او با از دست دادن خون بیهوش شد.
۱۰ و چنین گذشت که لشکریان کوریانتومر به لشکریان شیز فشار آوردند که آنها را شکست دهند، که آنها آنان را وادار به گریختن از برابرشان کنند؛ و آنان بسوی جنوب گریختند، و در جایی که عوجات خوانده می شد چادرهایشان را زدند.
۱۱ و چنین گذشت که لشکر کوریانتومر در کنار تپّۀ راماه چادرهایشان را زدند؛ و این همان تپّه ای بود که در آن پدرم مورمون نگاشته هایی که مقدّس بودند را برای سَروَر پنهان کرده بود.
۱۲ و چنین گذشت که آنها همۀ مردم بر روی همۀ آن سرزمین، کسانی که کشته نشده بودند را گرد هم آوردند بجز عاتِر.
۱۳ و چنین گذشت که عاتِر همۀ کارهای آن مردم را می دید؛ و او دید که مردمی که با کوریانتومر بودند در لشکر کوریانتوم گرد هم آمدند؛ و مردمی که با شیز بودند در لشکر شیز گرد هم آمدند.
۱۴ از این رو، آنها برای مدّت چهار سال مردم را گرد هم می آوردند، که آنها همۀ کسانی که بر روی آن سرزمین بودند را بدست آورند، و اینکه آنها همۀ نیرویی را دریافت کنند که امکان پذیر بود آنها دریافت کنند.
۱۵ و چنین گذشت که هنگامی که آنها، هر کسی، با زنانشان و فرزندانشان در لشکری که آنها می خواستند، گرد هم آمدند — هم مردان، هم زنان و فرزندان با سلاح های جنگی مسلح شده، زره ها، و جوشن ها، و کلاه خودها داشته، و لباس جنگ بتن کرده — آنها هر کدام علیه دیگری پیش رفتند تا نبرد کنند؛ و آنها همۀ آن روز جنگیدند، و چیره نشدند.
۱۶ و چنین گذشت که هنگامی که شب شد آنها خسته شدند، و به اردوگاهایشان بازگشتند؛ و پس از اینکه آنها به اردوگاهایشان بازگشتند آنها برای از دست دادن کشتگان مردمشان به شیوَن و عزاداری پرداختند؛ و چنان بزرگ بود گریه هایشان، شیوَن هایشان و عزاداری هایشان، که آنها هوا را بی اندازه می شکافتند.
۱۷ و چنین گذشت که فردایش آنها دوباره به نبرد رفتند، و بزرگ و هراس انگیز بود آن روز؛ با این وجود، آنها چیره نشدند، و هنگامی که شب آمد دوباره آنها با گریه هایشان، و شیوَن هایشان، و سوگواری هایشان، برای از دست دادن کشته های مردمشان، هوا را شکافتند.
۱۸ و چنین گذشت که کوریانتومر دوباره نامه ای به شیز نوشت، خواستار شده که او دوباره به نبرد نیاید، بلکه او پادشاهی را بگیرد، و جان مردم را امان دهد.
۱۹ ولی بنگرید، روح سَروَر از کوشش کردن با آنها باز ایستاده بود، و شیطان کمال قدرت را بر دل های آن مردم داشت؛ زیرا آنها تسلیم سخت دلی هایشان و کوری ذهن هایشان شده بودند که آنها نابود شوند؛ از این رو آنها دوباره به نبرد رفتند.
۲۰ و چنین گذشت که آنها همۀ آن روز جنگیدند، و هنگامی که شب آمد آنها روی شمشیرهایشان خوابیدند.
۲۱ و فردایش آنها حتّی تا زمانی که شب آمد جنگیدند.
۲۲ و هنگامی که شب آمد آنها همان گونه که مردی با شراب مست است، از خشم مست بودند؛ و آنها دوباره روی شمشیرهایشان خوابیدند.
۲۳ و فردایش آنها دوباره جنگیدند؛ و هنگامی که شب آمد آنها همه، بجز پنجاه و دو تن از مردم کوریانتومر، و شصت و نه تن از مردم شیز، با شمشیر فروافتاده بودند.
۲۴ و چنین گذشت که آنها آن شب روی شمشیرهایشان خوابیدند، و فردایش آنها دوباره جنگیدند، و آنها با توانشان با شمشیرهایشان و جوشن هایشان، همۀ آن روز، درگیر شدند.
۲۵ و هنگامی که شب آمد سی و دو تن از مردم شیز، و بیست و هفت تن از مردم کوریانتومر باقیمانده بودند.
۲۶ و چنین گذشت که آنها خوردند و خوابیدند، و برای مرگ در فردایش آماده شدند. و آنها نسبت به نیروی مردان، مردانی بزرگ و توانا بودند.
۲۷ و چنین گذشت که آنها برای مدّت سه ساعت جنگیدند، و آنها با از دست دادن خونشان بیهوش شدند.
۲۸ و چنین گذشت که هنگامی که مردان کوریانتومر به اندازۀ کافی نیرو دریافت کردند که آنها بتوانند گام بردارند، آنها در آستانۀ گریختن برای جان هایشان شدند؛ ولی بنگرید، شیز، و همچنین مردانش، برخاستند، و او در غضبش قسم خورد که او کوریانتومر را بکشد یا او با شمشیر هلاک شود.
۲۹ از این رو، او آنها را دنبال کرد، و فردایش او آنها را گرفت؛ و آنها دوباره با شمشیر جنگیدند. و چنین گذشت که هنگامی که آنها همه، بجز کوریانتومر و شیز، با شمشیر فرو افتادند، بنگرید شیز با از دست دادن خون بیهوش شد.
۳۰ و چنین گذشت که هنگامی که کوریانتومر بر شمشیرش تکیه داد، اینکه او اندکی بیاساید، او سر شیز را زد.
۳۱ و چنین گذشت که پس از اینکه او سر شیز را زد، اینکه شیز بر دستانش برخاست و افتاد؛ و پس از اینکه او نفَس نفَس زد، مُرد.
۳۲ و چنین گذشت که کوریانتومر بر زمین افتاد، و گویی که جانی ندارد.
۳۳ و سَروَر با عاتِرسخن گفت، و به او گفت: پیش برو. و او پیش رفت، و دید که سخنان سَروَر همه برآورده شده بودند؛ و او نگاشته اش را تمام کرد؛ (و یک صدم نوشته های عاتِررا هم من ننوشته ام) و او آنها را به شیوه ای پنهان کرد که مردم لیمحی آنها را یافتند.
۳۴ اینک آخرین سخنانی که بدست عاتِر نوشته شده اند اینها هستند: خواه سَروَر بخواهد که من منتقل شوم، یا اینکه من خواست سَروَر را در جسم تحمل کنم، این مهم نیست، اگر چنان باشد که من در ملکوتِ خدا نجات یابم. آمین.

----------
/study/scriptures/bofm/moro/1
کتاب مورونی
فصل ۱
مورونی برای سودمندی لامانیان می نویسد — آن نیفایانی که مسیح را انکار نکنند کشته می شوند. نزدیک به ۴۰۱–۴۲۱ میلادی.
۱ اینک من، مورونی، پس از اینکه به خلاصه کردن سرگذشت مردم یارِد پایان دادم، من گمان نمی کردم بیشتر بنویسم، ولی من هنوز هلاک نشده ام؛ و من خودم را به لامانیان آشکار نمی کنم مبادا آنها مرا نابود کنند.
۲ زیرا بنگرید، جنگ هایشان در میان خودشان بی اندازه شدید است؛ و به سبب بیزاری شان آنها هر نیفایی که مسیح را انکار نکند می کُشند.
۳ و من، مورونی، مسیح را انکار نخواهم کرد؛ از این رو، من برای امنیّت جان خودم به هر جایی که بتوانم سرگردان می شوم.
۴ از این رو، برخلاف آنچه که گمان کرده بودم، من چند چیز دیگر می نویسم؛ زیرا من گمان نمی کردم که دیگر بنویسم؛ ولی من چند چیز دیگر می نویسم، که شاید آنها برپایۀ خواست سَروَر، زمانی در آینده برای برادرانم، لامانیان، ارزشی داشته باشند.

----------
/study/scriptures/bofm/moro/2
فصل ۲
عیسی به دوازده پیرو نیفایی قدرتِ عطا کردن روح القُدس را می دهد. نزدیک به ۴۰۱–۴۲۱ میلادی.
۱ سخنان مسیح، که او به پیروانش گفت، آن دوازده تایی که او برگزیده بود، همچنان که او دست هایش را بر آنها گذاشت —
۲ و او آنها را با نام خوانده، گفتا: شما پدر را، در نیایشی توانمند، بنام من بخوانید؛ و پس از اینکه شما این را انجام دادید شما قدرت خواهید داشت تا بر او که شما دست هایتان را می گذارید، روح القُدس را عطا کنید؛ و بنام من شما آن را عطا کنید، زیرا رسولان من بدین گونه انجام می دهند.
۳ اینک مسیح در نخستین زمان پدیدار شدنش این سخنان را به آنها گفت؛ و جمعیّت آن را نشنید، ولی پیروانش آن را شنیدند؛ و بر همۀ کسانی که آنها دست هایشان را گذاشتند، روح القُدس قرار گرفت.

----------
/study/scriptures/bofm/moro/3
فصل ۳
ارشدان با نهادن دست هایشان، کشیشان و آموزگاران را مُقرّر می کنند. نزدیک به ۴۰۱–۴۲۱ میلادی.
۱ شیوه ای که آن پیروان، کسانی که ارشدان کلیسا خوانده می شدند، کشیشان و آموزگاران را مقرّر می کردند —
۲ پس از اینکه آنها به درگاه پدر بنام مسیح نیایش می کردند، آنها دست هایشان را بر آنان می گذاشتند، و می گفتند:
۳ بنام عیسی مسیح من تو را مُقرّر می کنم تا کشیش باشی (یا اگر او آموزگار می شد، من تو را مقرّر می کنم تا آموزگار باشی) تا توبه و آمرزش از گناهان از راه عیسی مسیح را با پایداری در ایمان بنام او تا پایان موعظه کنی. آمین.
۴ و به این شیوه آنها، برپایۀ هدیه ها و فراخوانی های خدا بر آدمیان، کشیشان و آموزگاران را مقرّر می کردند؛ و آنها با قدرت روح القُدس، که در آنها بود، آنان را مقرّر می کردند.

----------
/study/scriptures/bofm/moro/4
فصل ۴
چگونه ارشدان و کشیشان آیین نانِ شام آخر سَروَر را بجا می آورند شرح داده می شود. نزدیک به ۴۰۱–۴۲۱ میلادی.
۱ شیوه ای که ارشدان و کشیشان آنها، آیین گوشت و خون مسیح را برای کلیسا بجا می آوردند؛ و آنها آن را برپایۀ فرمان های مسیح بجا می آوردند؛ از این رو ما می دانیم آن شیوه درست است؛ و ارشد یا کشیش آن را برکت می داد —
۲ و آنها همراه کلیسا زانو می زدند، و بنام مسیح به درگاه پدر نیایش می کردند، می گفتند:
۳ ای خدا، پدر جاویدان، ما بنام پسر تو، عیسی مسیح، از تو می خواهیم، تا این نان را بر روان همۀ کسانی که از آن میل می کنند برکت و تقدیس دهی؛ که آنها به یاد بدنِ پسرِ تو آن را بخورند، و نزد تو گُواهی دهند، ای خدا، پدر جاویدان، که آنها خواستارند نام پسر تو را بر خود بگیرند، و همواره او را به یاد آورند، و فرمان هایی که او به آنها داده است را نگاه دارند، که آنها همواره روحش را همراه خود داشته باشند. آمین.

----------
/study/scriptures/bofm/moro/5
فصل ۵
روش بجا آوردن آیین شراب شام آخر سَروَر بیان می شود. نزدیک به ۴۰۱–۴۲۱ میلادی
۱ روش بجا آوردن آیین شراب — بنگرید، آنها جام را برمی داشتند، و می گفتند:
۲ ای خدا، پدر جاویدان، ما بنام پسر تو، عیسی مسیح، از تو می خواهیم، تا این شراب را بر روان همۀ کسانی که از آن می نوشند برکت و تقدیس دهی؛ که آنها این را به یاد خونِ پسر تو، که برای آنها ریخته شد، انجام دهند؛ که آنها نزد تو گُواهی دهند، ای خدا، پدر جاویدان، که آنها همواره او را به یاد آورند، که آنها روحش را همراه خود داشته باشند. آمین.

----------
/study/scriptures/bofm/moro/6
فصل ۶
اشخاص توبه کار تعمید می یابند و با آنها دوستی برقرار می شود — اعضای کلیسا که توبه می کنند بخشیده می شوند — جلسات با قدرت روح القُدس برگزار می شوند. نزدیک به ۴۰۱–۴۲۱ میلادی.
۱ و اینک من دربارۀ تعمید سخن می گویم. بنگرید، ارشدان، کشیشان، و آموزگاران تعمید یافتند؛ و آنها تعمید نمی یافتند مگر اینکه آنها میوه ای شایسته می آوردند که آنها شایستگی آن را داشتند.
۲ آنها هیچ کسی را برای تعمید یافتن نمی پذیرفتند مگر اینکه آنها با دلی شکسته و روانی پشیمان پیش می آمدند، و نزد کلیسا گواهی می دادند که آنها براستی از همۀ گناهانشان توبه کرده اند.
۳ و هیچ کسی برای تعمید پذیرفته نمی شد مگر اینکه آنها نام مسیح را بر خود می گذاشتند، مصمّم بوده تا او را تا پایان خدمت کنند.
۴ و پس از اینکه آنها برای تعمید یافتن پذیرفته می شدند، و بر آنها انجام می شد و با قدرت روح القُدس پاکیزه می شدند، آنها در میان مردم کلیسا شمرده می شدند؛ و نام آنها نوشته می شد، که آنها با سخن نیکِ خدا به یاد آورده شوند و پرورش یابند، تا آنها را در راه راست نگه دارند، تا آنها پیوسته در نیایش هایشان مراقب باشند، تنها بر شایستگی های مسیح، کسی که نویسنده و تمام کنندۀ ایمان آنها بود تکیه کنند.
۵ و اعضای کلیسا اغلب با همدیگر دیدار می کردند، تا روزه بگیرند و نیایش کنند، و با یکدیگر دربارۀ بهروزی روان شان سخن گویند.
۶ و آنها با همدیگر اغلب دیدار می کردند تا در به یاد آوردن سَروَر عیسی، از نان و شراب میل کنند.
۷ و آنها با هوشیاری کوشش می کردند که هیچ نابکاری ای در میان آنها نباشد؛ و اگر کسی در کار نادرست دیده می شد، و سه شاهداز کلیسا آنها را در برابر ارشدان محکوم می کردند، و اگر آنها توبه نمی کردند و اعتراف نمی کردند، نام آنها محو می شد و آنها در میان مردم مسیح شمرده نمی شدند.
۸ ولی هر چند بار که آنها توبه می کردند و با نیّت راستین جویای بخشش بودند، آنها بخشیده می شدند.
۹ و جلسات آنها بدست کلیسا برپایۀ کارهای روح مقدّس، و قدرت روح القُدس اداره می شد؛ زیرا آن گونه که قدرت روح القُدس آنها را خواه به موعظه یا به نصیحت، به نیایش یا به دعا، یا به خواندن هدایت می کرد، به همان گونه انجام می شد.

----------
/study/scriptures/bofm/moro/7
فصل ۷
برای وارد شدن به آسایش سَروَر دعوت نامه ای داده می شود — با نیّت راستین نیایش کنید — روح مسیح آدمیان را قادر می سازد تا نیکی را از پلیدی بازشناسند — شیطان آدمیان را ترغیب می کند تا مسیح را انکار و کار پلید کنند — پیامبران آمدن مسیح را پدیدار می کنند — با ایمان، معجزه ها انجام می شوند و فرشتگان خدمت می کنند — آدمیان می بایستی امید به زندگی جاویدان داشته باشند و به محبّت بچسبند.
۱ و اینک من، مورونی، کمی از سخنانِ پدرم مورمون را می نویسم، که او دربارۀ ایمان، امید، و محبّت گفت؛ زیرا به این شیوه او با مردم سخن گفت، در حالیکه در کنیسه ای که آنها برای جایی برای پرستش ساخته بودند به آنها آموزش می داد.
۲ و اینک من، مورمون، با شما، برادران محبوبم، سخن می گویم؛ و با فیض خدای پدر، و سَروَرمان عیسی مسیح، و خواست مقدّسش، به سبب هدیۀ فراخوانی اش که بر من است اجازه یافته ام تا در این زمان با شما سخن گویم.
۳ از این رو، من می خواهم با شما که از کلیسا هستید سخن گویم، که پیروان آرامش جوی مسیح هستید، و اینکه امیدی کافی بدست آورده اید که با آن شما می توانید به آسایش سَروَر وارد شوید، از این زمان به بعد تا زمانی که شما با او در بهشت بیاسایید.
۴ و اینک برادرانم، من به سبب رفتار آرامش جوی شما با فرزندان آدمی این امور شما را داوری می کنم.
۵ زیرا من سخن خدا را به یاد می آورم که می گوید، با کارهایشان شما آنها را خواهید شناخت؛ زیرا اگر کارهایشان نیک باشد، آنگاه آنها نیز نیک هستند.
۶ زیرا بنگرید، خدا گفته است آدمی که پلید باشد نمی تواند آنچه که نیک است را انجام دهد؛ زیرا اگر او هدیه ای یا نیایشی به درگاه خدا پیشکش کند برای او هیچ سودی ندارد مگر اینکه او آن را با نیّت راستین انجام دهد.
۷ زیرا بنگرید، این برای او پرهیزکاری شمرده نمی شود.
۸ زیرا بنگرید، اگر یک انسان پلید بوده هدیه ای بدهد، او این را با بی میلی انجام می دهد؛ از این رو آن برای او همان گونه شمرده می شود که گویی او هدیه را نگه داشته است؛ از این رو او در برابر خدا پلید شمرده می شود.
۹ و همین گونه نیز برای یک انسان پلیدی شمرده می شود، اگر او نیایش کند و نه با نیّت راستین دل؛ آری، و این برای او هیچ سودی ندارد، زیرا خدا هیچ چنین نیایشی را نمی پذیرد.
۱۰ از این رو، انسانی که پلید باشد نه می تواند آنچه که نیک است را انجام دهد؛ نه او هدیۀ نیکی خواهد داد.
۱۱ زیرا بنگرید، نه یک سرچشمۀ تلخ می تواند آب نیک پیش آورَد؛ نه یک سرچشمۀ نیک می تواند آب تلخ پیش آورَد؛ از این رو، انسانی که خدمتگزار اهریمن باشد نمی تواند از مسیح پیروی کند؛ و اگر او از مسیح پیروی کند او نمی تواند خدمتگزار اهریمن باشد.
۱۲ از این رو، همۀ چیزهایی که نیک هستند از سوی خدا می آیند؛ و آنچه که پلید است از اهریمن می آید؛ زیرا اهریمن دشمن خدا است، و پیوسته علیه او می جنگد، و به گناه و به انجام آنچه که پلید است پیوسته دعوت می کند و برمی انگیزد.
۱۳ ولی بنگرید، آنچه که از خدا است پیوسته به کار نیک دعوت می کند و برمی انگیزد؛ از این رو، هر چیزی که به کار نیک و به دوست داشتن خدا و به خدمت کردن به او دعوت می کند و برمی انگیزد، از سوی خدا الهام می گیرد.
۱۴ از این رو، توجّه کنید، برادران محبوبم، که شما آنچه را که پلید است نگویید از خدا است، یا آنچه که نیک است و از خداست نگویید از اهریمن است.
۱۵ زیرا بنگرید، برادرانم، این به شما داده شده است تا داوری کنید، که شما نیکی را از پلیدی بازشناسید؛ و راه داوری کردن به همان سادگیِ است که روشنی روز از تاریکی شب است، که شما با آگاهی کامل بدانید.
۱۶ زیرا بنگرید، روح مسیح به هر آدمی داده شده است، که او نیکی را از پلیدی بازشناسَد؛ از این رو، من به شما راه داوری کردن را نشان می دهم؛ زیرا هر چیزی که به کار نیک دعوت کند، و به ایمان آوردن به مسیح ترغیب کند، با قدرت و هدیۀ مسیح فرستاده شده است؛ از این رو شما با آگاهی کامل بدانید که آن از سوی خدا است.
۱۷ ولی هر چیزی که آدمیان را به کار پلید و ایمان نیاوردن به مسیح و انکار کردن او و خدمت نکردن به خدا ترغیب کند، آنگاه شما با آگاهی کامل بدانید آن از سوی اهریمن است؛ زیرا به این شیوه اهریمن کار می کند، زیرا او هیچ انسانی را به کار نیک ترغیب نمی کند، نه، نه حتّی یک نفر؛ نه فرشتگانش؛ نه آنهایی که خودشان را مطیع او می کنند.
۱۸ و اینک، برادرانم، شما نوری که با آن داوری می کنید، نوری که نور مسیح است، را دیده، ببینید که شما به اشتباه داوری نکنید؛ زیرا با همان داوری که شما داوری می کنید شما نیز داوری خواهید شد.
۱۹ از این رو، من از شما خواهش می کنم، برادران، که شما با کوشایی در نور مسیح جستجو کنید که نیکی را از پلیدی بازشناسید؛ و اگر شما هر چیز نیکی را دربر بگیرید، و آن را محکوم نکنید، همانا شما یک فرزند مسیح خواهید بود.
۲۰ و اینک، برادرانم، چگونه امکان پذیر است که شما بتوانید هر چیز نیکی را دربر بگیرید؟
۲۱ و اینک من می رسم به آن ایمانی که گفتم از آن سخن خواهم گفت؛ و من برای شما راهی را که با آن شما هر چیز نیکی را دربر بگیرید خواهم گفت.
۲۲ زیرا بنگرید، خدا همۀ چیزها را دانسته، از ابد تا ابد بوده، بنگرید، او فرشتگانی فرستاد تا به فرزندان آدمی خدمت کنند، تا آمدن مسیح را آشکار کنند؛ و در مسیح هر چیز نیکی خواهد آمد.
۲۳ و خدا نیز با دهان خودش، بر پیامبران اعلام کرد که مسیح خواهد آمد.
۲۴ و بنگرید، از راه های گوناگونی او چیزهایی که نیک بودند را بر فرزندان آدمی آشکار کرد؛ و همۀ چیزهایی که نیک هستند از سوی مسیح می آیند؛ وگرنه آدمیان فروافتاده بودند، و هیچ چیز نیکی نمی توانست بر آنها بیاید.
۲۵ از این رو، با خدمت فرشتگان، و با هر سخنی که از دهان خدا صادر می شد، آدمیان شروع به ایمان آوردن به مسیح نمودند؛ و بدین گونه با ایمان، آنها هر چیز نیکی را دربر گرفتند؛ و تا آمدن مسیح بدین گونه بود.
۲۶ و پس از اینکه او آمد آدمیان نیز با ایمان بنام او نجات یافتند؛ و با ایمان، آنها فرزندان خدا می شوند. و به هستی مسیح سوگند او این سخنان را به پدرانمان گفت، گفتا: هر چیزی که شما بنام من از خدا بخواهید که نیک باشد، ایمان داشته باشید که شما دریافت خواهید کرد، بنگرید، آن برای شما انجام خواهد شد.
۲۷ از این رو، برادران محبوبم، آیا چون مسیح بالا به آسمان رفته است، و در دست راست خدا نشسته است تا از پدر حق رحمت خود را که او بر فرزندان آدمی دارد ادعا کند، معجزه ها بازایستاده اند؟
۲۸ زیرا او خواسته های قانون را پاسخ داده است، و او همۀ آن کسانی که به او ایمان دارند را ادعا می کند؛ و آنهایی که به او ایمان دارند به هر چیز نیکی خواهند چسبید؛ از این رو او از آرمان فرزندان آدمی پشتیبانی می کند؛ و او تا ابد در بهشت ساکن است.
۲۹ و چون او این را انجام داده است، برادران محبوبم، آیا معجزه ها بازایستاده اند؟ بنگرید من به شما می گویم، نه، نه حتّی فرشتگان از خدمت کردن به فرزندان آدمی بازایستاده اند.
۳۰ زیرا بنگرید، آنها مطیع او هستند، تا برپایۀ سخنِ فرمانش خدمت کنند، خودشان را به آنهایی که ایمانی قوی و ذهنی استوار در هر شیوۀ پارسایی دارند نشان دهند.
۳۱ و وظیفۀ خدمت آنها فرا خواندن آدمیان به توبه است، و به برآورده کردن و انجام کار پیمان های پدر، که او با فرزندان آدمی بسته است، تا با اعلام سخنِ مسیح به ظروف برگزیدۀ سَروَر، راهی را در میان فرزندان آدمی آماده کنند که آنها از او گواهی دهند.
۳۲ و با چنین کاری، سَروَر خدا راهی را آماده می کند که باقیماندۀ آدمیان به مسیح ایمان آورند، که روح القُدس، برپایۀ قدرت آن، جایی در دل هایشان داشته باشد؛ و به این شیوه پدر، پیمان هایی که او با فرزندان آدمی بسته است را پیش می آورد.
۳۳ و مسیح گفته است: اگر شما به من ایمان آورید شما قدرت خواهید داشت تا هر چیزی را که در نظر من شایسته است انجام دهید.
۳۴ و او گفته است: توبه کنید همۀ شما کرانه های زمین، و بسوی من آیید و بنام من تعمید یابید، و به من ایمان آورید که شما نجات یابید.
۳۵ و اینک، برادران محبوبم، اگر چنین باشد که این چیزهایی که من به شما گفته ام راست باشند، و خدا به شما، با قدرت و شکوه بزرگی در روز آخر نشان خواهد داد که آنها راست هستند، و اگر آنها راست هستند آیا روزگار معجزه ها بازایستاده است؟
۳۶ یا آیا فرشتگان از پدیدار شدن بر فرزندان آدمی بازایستاده اند؟ یا آیا او قدرت روح القُدس را از آنها دور نگه داشته است؟ یا تا هنگامی که زمان ادامه دارد یا زمین پابرجاست، یا یک انسان روی آن هست تا نجات یابد، آیا او چنین خواهد کرد؟
۳۷ بنگرید من به شما می گویم، نه؛ زیرا با ایمان است که معجزه ها انجام می شوند؛ و با ایمان است که فرشتگان پدیدار می شوند و به آدمیان خدمت می کنند؛ از این رو، اگر این چیزها بازایستاده اند وای بر فرزندان آدمی، زیرا این به سبب بی ایمانی است و همه اش بیهوده است.
۳۸ زیرا هیچ آدمی نمی تواند، برپایۀ سخنان مسیح، نجات یابد، مگر اینکه آنها بنام او ایمان داشته باشند؛ از این رو، اگر این چیزها بازایستاده اند، آنگاه ایمان نیز بازایستاده است؛ و وحشتناک است وضعیّت آدمی زیرا برای آنها گویی هیچ بازخرید شدنی در کار نبوده است.
۳۹ ولی بنگرید، برادران محبوبم، من چیزهای بهتری از شما را داوری می کنم، زیرا من داوری می کنم که شما به سبب فروتنیِ خود به مسیح ایمان دارید؛ زیرا اگر شما به او ایمان نداشته باشید آنگاه شایسته نیستید تا در میان مردم کلیسای او به شمار آیید.
۴۰ و دوباره، برادران محبوبم، من می خواهم دربارۀ امید با شما سخن بگویم. چگونه است که شما بتوانید به ایمان دست یابید جز اینکه امید داشته باشید؟
۴۱ و چه چیزی است که شما به آن امید خواهید داشت؟ بنگرید من به شما می گویم که شما از راه کفّارۀ مسیح و قدرت رستاخیزش امید خواهید داشت تا به زندگی جاویدان برخیزید، و این به سبب ایمانتان به او برپایۀ آن وعده است.
۴۲ از این رو، اگر انسانی ایمان داشته باشد او ناگزیر باید امید داشته باشد؛ زیرا بدون ایمان هیچ امیدی نمی تواند باشد.
۴۳ و دوباره، بنگرید من به شما می گویم که او نمی تواند ایمان و امید داشته باشد، مگر اینکه او فروتن و افتاده دل باشد.
۴۴ اگر چنین باشد، ایمان و امید او بیهوده است، زیرا هیچ کسی در برابر خدا پذیرفته نمی شود، مگر فروتن ها و افتاده دلان؛ و اگر انسانی فروتن و افتاده دل باشد، و با قدرت روح القُدس اعتراف کند که عیسی مسیح است، او ناگزیر باید محبّت داشته باشد؛ زیرا اگر او محبّت نداشته باشد او هیچ است؛ از این رو او ناگزیر باید محبّت داشته باشد.
۴۵ و محبّت شکیبا است، و مهربان است، و حسادت نمی کند، و خودبزرگ بین نیست، به دنبال سود خودش نیست، به آسانی برانگیخته نمی شود، به پلیدی نمی اندیشد، و در نابکاری شادمانی نمی کند بلکه در راستی شادمانی می کند، همۀ چیزها را تحمّل می کند، به همۀ چیزها ایمان دارد، به همۀ چیزها امیدوار است، همۀ چیزها را تحمّل می کند.
۴۶ از این رو، برادران محبوبم، اگر شما محبّت نداشته باشید، شما هیچ هستید، زیرا محبّت هرگز از میان نمی رود. از این رو، به محبّت بچسبید، که بزرگ ترین همه است، زیرا همۀ چیزها از میان خواهند رفت —
۴۷ ولی محبّت، مِهر خالصِ مسیح است، و برای همیشه پایدار است؛ و هر کسی که در روز آخر از آن برخوردار باشد، آن برایش خوب خواهد بود.
۴۸ از این رو، برادران محبوبم، به درگاه پدر با همۀ نیروی دل نیایش کنید، که شما آکنده از این مهر شوید، که او بر همۀ کسانی که پیروان راستین پسرش عیسی مسیح هستند عطا کرده است؛ که شما فرزندان خدا شوید؛ که هنگامی که او پدیدار خواهد شد ما مانند او باشیم، زیرا ما او را همان گونه که هست خواهیم دید؛ اینکه ما این امید را داشته باشیم؛ اینکه ما همانگونه که او پاک است پاک شویم. آمین.

----------
/study/scriptures/bofm/moro/8
فصل ۸
تعمید دادن بچه های کوچک یک کار مکروه پلید است — بچه های کوچک به سبب آن کفّاره در مسیح زنده هستند — ایمان، توبه، فروتنی و افتاده دلی، دریافت روح القُدس و تا پایان پایداری کردن به رستگاری می انجامد. نزدیک به ۴۰۱–۴۲۱ میلادی.
۱ نامه ای از پدرم مورمون، نوشته شده به من، مورونی؛ و درست پس از اینکه من به خدمت فرا خوانده شدم آن به من نوشته شد. و به این شیوه او به من نوشت، گفتا:
۲ پسر محبوبم، مورونی، من بی اندازه شادمانی می کنم که سَروَر عیسی مسیح به یاد تو بوده است، و تو را به خدمتش، و به کار مقدّسش فرا خوانده است.
۳ من همواره در نیایش هایم به یاد تو هستم، پیوسته به درگاه خدای پدر بنام فرزند مقدّسش، عیسی، نیایش کرده که او، از راه نیکی و فیض بی نهایتش، تو را با پایداری در ایمان بنام او تا پایان حفظ کند.
۴ و اینک، پسرم، من دربارۀ این چیزی که مرا بی اندازه غمگین می کند با تو سخن می گویم؛ زیرا این که در میان شما جَر و بحث هایی بپا شود مرا غمگین می کند.
۵ زیرا، اگر من درست فهمیده باشم، دربارۀ تعمید دادن بچه های کوچکتان جَر و بحث هایی بوده است.
۶ و اینک، پسرم، من خواستار هستم که تو با کوشایی زحمت بکشی، که این اشتباهِ بزرگ از میان شما برداشته شود؛ زیرا با این نیّت من این نامه را نوشته ام.
۷ زیرا همین که من این چیزها را از تو فهمیدم من دربارۀ این موضوع از سَروَر جویا شدم. و سخن سَروَر با قدرت روح القُدس بر من آمد، گفتا:
۸ به سخنان مسیح، بازخریدارت، سَروَرت و خدایت، گوش ده. بنگر، من به این جهان آمدم تا گناهکاران را به توبه فراخوانم، نه پرهیزکاران را؛ آنهایی که بیمارند به پزشک نیاز دارند، نه تَندُرستان؛ از این رو، بچه های کوچک پاک هستند، زیرا آنها قادر به گناه کردن نیستند؛ از این رو در من، نفرین آدم از آنها برداشته شده است، که هیچ قدرتی بر آنها ندارد؛ و در من قانون ختنه پایان یافته است.
۹ و به این شیوه روح القُدس سخن خدا را بر من پدیدار کرد؛ از این رو، پسر محبوبم، من می دانم اینکه شما بچه های کوچک را تعمید دهید، در برابر خدا مسخره کردنِ جدّی است.
۱۰ بنگر من به تو می گویم که این را آموزش دهی — توبه و تعمید به کسانی که پاسخگو و قادر به گناه کردن هستند؛ آری، به پدران و مادران آموزش دهید که آنها باید توبه کنند و تعمید یابند، و خودشان را همچون بچه های کوچکشان فروتن کنند، و آنها همه با بچه های کوچکشان نجات خواهند یافت.
۱۱ و بچه های کوچکشان نه به توبه نیاز دارند، نه به تعمید. بنگر تعمید بر توبه است تا فرمان های آمرزش از گناهان را برآورده سازد.
۱۲ ولی بچه های کوچک در مسیح زنده هستند، حتّی از بنیاد این جهان؛ اگر چنین نباشد، خدا خدایی جانبدار، و همچنین خدایی تغییر پذیر است، و بین اشخاص فرق می گذارد؛ زیرا چه بسیارند بچه هایی که بدون تعمید مرده اند!
۱۳ از این رو، اگر بچه های کوچک نمی توانستند بدون تعمید نجات یابند، اینها باید به دوزخی بدون پایان رفته باشند.
۱۴ بنگر من به تو می گویم، که او که می پندارد که بچه های کوچک به تعمید نیاز دارند در زردآبِ تلخ و در بندهای نابکاری است؛ زیرا او نه ایمان و امید دارد نه محبّت؛ از این رو، اگر او در حالیکه در این اندیشه است بریده شود، او حتماً به دوزخ خواهد رفت.
۱۵ زیرا وحشتناک است این نابکاری تا گمان کند که خدا یک بچه را به سبب تعمید نجات می دهد، و دیگری باید هلاک شود چون او تعمید نیافته است.
۱۶ وای بر آنهایی که به این شیوه راه های سَروَر را مُنحرف کنند، زیرا آنها جز اینکه توبه کنند هلاک خواهند شد، بنگر، من از سوی خدا اختیار داشته، با دلیری سخن می گویم؛ و من از آنچه که آدمی می تواند انجام دهد نمی ترسم؛ زیرا مِهر کامل همۀ ترس را بیرون می اندازد.
۱۷ و من آکنده از محبّت، که مهر ابدی است، هستم؛ از این رو، همۀ بچه ها در نزد من یکسان هستند؛ از این رو، من به بچه های کوچک با مِهری کامل مِهر می ورزم؛ و آنها همه یکسان و بهره مندان رستگاری هستند.
۱۸ زیرا من می دانم که خدا نه خدایی جانبدار است، نه یک هستیِ تغییر پذیر؛ بلکه او از ازل تا ابد تغییر ناپذیر است.
۱۹ بچه های کوچک نمی توانند توبه کنند؛ از این رو، رحمت های پاک خدا بر آنها را انکار کردن، نابکاری وحشتناکی است، زیرا آنها همه به سبب رحمتِ او در او زنده هستند.
۲۰ و او که می گوید که بچه های کوچک به تعمید نیاز دارند رحمت های مسیح را انکار می کند، و کفّارۀ او و قدرت بازخریدی او را هیچ می انگارد.
۲۱ وای بر چنین کسانی، زیرا آنها در خطر مرگ، دوزخ، و یک عذاب بی پایان هستند. من دلیرانه سخن می گویم؛ خدا به من فرمان داده است. به آنها گوش دهید و توجّه کنید، وگرنه آنها در کرسی داوری مسیح علیه شما می ایستند.
۲۲ زیرا بنگرید که همۀ بچه های کوچک، و نیز همۀ آنهایی که بدون قانون هستند، در مسیح زنده هستند. زیرا قدرت بازخرید شدن بر همۀ آنهایی که هیچ قانونی ندارند می آید؛ از این رو، او که محکوم نیست، یا او که زیر هیچ گونه محکومیّتی نیست، نمی تواند توبه کند؛ و بر چنین کسانی تعمید سودی ندارد —
۲۳ بلکه در برابر خدا، انکار کردن رحمت های مسیح و قدرت روح مقدّسش، و به کارهای مُرده توکّل کردن مسخره کردن است.
۲۴ بنگر، پسرم، این چیز نمی بایستی انجام شود؛ زیرا توبه بر آنهایی است که زیر محکومیّت و زیر نفرین یک قانون شکسته هستند.
۲۵ و نخستین میوۀ توبه تعمید است؛ و تعمید از راه ایمان به برآورده کردن فرمان ها می آید؛ و برآورده کردن فرمان ها آمرزش از گناهان را می آورد؛
۲۶ و آمرزش از گناهان، فروتنی و افتاده دلی را می آورد؛ و به سبب فروتنی و افتاده دلی، دیدار با روح القُدس می آید، تسلّی دهنده ای که با امید و مِهرِ کامل پُر می کند، مهری که با کوشایی در نیایش تا زمانی که پایان فرا رسد، هنگامی که همۀ مقدّسین با خدا ساکن شوند، پایداری می کند.
۲۷ بنگر، پسرم، اگر من بزودی علیه لامانیان بیرون نروم دوباره برای تو خواهم نوشت. بنگر، غرور این ملّت، یا مردم نیفایان، جز اینکه توبه کنند، نابودیشان را حتمی کرده است.
۲۸ برای آنها نیایش کن، پسرم که توبه بر آنها بیاید. زیرا بنگر، من می ترسم مبادا روح مقدّس از کوشش کردن با آنها باز ایستاده باشد؛ و در این بخش از سرزمین نیز آنها به دنبال برانداختن تمام قدرت و اختیاری که از سوی خدا می آید هستند؛ و آنها روح القُدس را انکار می کنند.
۲۹ و پس از رد کردن چنین دانش بزرگی، پسرم، آنها بزودی باید هلاک شوند، تا نبوّت هایی که از سوی پیامبران، و همچنین سخنان خود مُنجی ما گفته شده است، برآورده شوند.
۳۰ بدرود، پسرم، تا زمانی که من برای تو بنویسم، یا با تو دوباره دیدار کنم. آمین.

----------
/study/scriptures/bofm/moro/9
دومّین نامۀ مورمون به پسرش مورونی.
دربرگیرندۀ فصل ۹.
فصل ۹
هم نیفایان و هم لامانیان بدکردار و خراب می شوند — آنها همدیگر را شکنجه می دهند و می کشند — مورمون نیایش می کند که فیض و نیکی برای همیشه بر مورونی قرار گیرد. نزدیک به ۴۰۱ میلادی.
۱ پسر محبوبم، من دوباره برای تو می نویسم که تو بدانی که من هنوز زنده ام؛ ولی من اندکی از چیزی که غمگین کننده است می نویسم.
۲ زیرا بنگر، من نبرد شدیدی با لامانیان داشته ام، که در آن ما چیره نشدیم؛ و ارکیانتوش با شمشیر فروافتاده است، و همچنین لورام و امرون؛ آری، و ما تعداد بزرگی از مردان برگزیده مان را از دست داده ایم.
۳ و اینک بنگر، پسرم، من می ترسم مبادا لامانیان این مردم را نابود کنند؛ زیرا آنها توبه نمی کنند، و شیطان آنها را پیوسته به خشم علیه یکدیگر برمی انگیزد.
۴ بنگر، من پیوسته برای آنها زحمت می کشم؛ و هنگامی که سخن خدا را با تُندی می گویم آنها می لرزند و علیه من خشم می گیرند؛ و هنگامی که من هیچ تُندی بکار نمی برم آنها دل هایشان را علیه آن سخت می کنند؛ از این رو، من می ترسم مبادا روح سَروَر از کوشش کردن با آنها باز ایستاده باشد.
۵ زیرا چنان بی اندازه آنها خشمگین می شوند که به نظر من می رسد که آنها هیچ ترسی از مرگ ندارند؛ و آنها مِهرشان به یکدیگر را از دست داده اند؛ و آنها پیوسته تشنه به خون و انتقام گرفتن هستند.
۶ و اینک، پسر محبوبم، با وجود سرسختی آنها، بگذار با کوشایی زحمت بکشیم؛ زیرا اگر ما از کار کردن باز ایستیم، ما زیر محکومیّت آورده می شویم؛ زیرا تا زمانی که در این خیمۀ گِلی هستیم ما کاری داریم تا انجام دهیم، که ما بر دشمنِ همۀ پرهیزکاری چیره شویم، و روان هایمان را در ملکوتِ خدا در آسایش قرار دهیم.
۷ و اینک من اندکی دربارۀ زجرهای این مردم می نویسم. زیرا برپایۀ خبری که من از اموران دریافت کرده ام، بنگر، لامانیان زندانیانِ بسیاری دارند که از بُرج شریزاه گرفته اند؛ و در آن مردان، زنان و بچه ها بودند.
۸ و شوهران و پدران آن زنان و بچه ها را آنها کشته اند؛ و آنها به زنان از گوشت شوهرانشان غذا می دهند، و به بچه ها از گوشت پدرانشان؛ و هیچ آبی آنها به آنان نمی دهند، مگر اندکی.
۹ و با وجود این کارِ پلید بزرگِ لامانیان، این از کار مردم ما در موریانتوم فراتر نیست. زیرا بنگر، بسیاری از دختران لامانیان را آنها اسیر کردند؛ و پس از محروم کردن آنها از چیزی که گرامی ترین و گرانبهاترین بالای همۀ چیزها، که پاکدامنی و عفت است —
۱۰ و پس از اینکه آنها این را انجام دادند، آنها بدن های آنان را حتّی تا مرگ شکنجه داده، آنان را با بی رحمیِ تمام کشتند؛ و پس از اینکه آنها این را انجام دادند، آنها به سبب سخت دلی هایشان، گوشت آنان را مانند جانوران وحشی می خورند؛ و آنها این را به نشانۀ دلاوری انجام می دهند.
۱۱ آه پسر محبوبم، چگونه مردمی این چنین که بدون تمدّن هستند —
۱۲ (و تنها چند سالی گذشته است، و آنها مردمی متمدّن و دلپسند بودند)
۱۳ ولی آه پسرم، چگونه مردمی این چنین، که دلشادیشان در کارِ پلید زیاد است —
۱۴ چگونه ما می توانیم انتظار داشته باشیم که خدا دستش را از داوری علیه ما بازدارد؟
۱۵ بنگر، دلم فریاد می زند: وای بر این مردم. در داوری بیرون بیا، خدایا، و گناهان، و نابکاری، و کارهای پلیدشان را از برابر رخسارت پنهان کن!
۱۶ و دوباره، پسرم، بیوگان بسیاری و دخترانشان که در شریزا باقیماندند؛ و آن بخش از آذوقه هایی که لامانیان نبُردند، بنگر، لشکر زنیفای برده اند، و آنها را رها کرده اند تا در هر جایی که آنها می توانند خوراک پیدا کنند سرگردان باشند؛ و زنان پیر بسیاری در راه بیهوش می شوند و می میرند.
۱۷ و لشکری که با من است ناتوان است؛ و لشکریان لامانیان مابین من و شریزا هستند؛ و همۀ کسانی که به لشکر هارون گریخته اند قربانی وحشیگری وحشتناک آنها شده اند.
۱۸ وای بر بدکرداریِ مردم من! آنها بدون نظم و بدون رحمت هستند. بنگر، من تنها یک انسان هستم، و من تنها نیروی یک انسان را دارم، و من نمی توانم از این بیشتر فرمان هایم را پیش برم.
۱۹ و آنها در بدکرداریشان نیرومند شده اند؛ و آنها به هیچ کسی نه پیر نه جوان امان داده، همگی وحشی هستند؛ و آنها در هر چیزی دلشاد می شوند بجز آنچه که نیک است؛ و زجر کشیدن زنان ما و بچه های ما بر روی همۀ این سرزمین از هر چیزی افزون تر است؛ آری، نه زبان می تواند بگوید، نه آن می تواند نوشته شود.
۲۰ و اینک، پسرم، من بیش از این بر این صحنۀ هراسناک نمی مانم. بنگر، تو از نابکاری این مردم آگاهی؛ تو می دانی که آنها بدون اصل هستند، و از احساس داشتن گذشته اند؛ و نابکاریشان فراتر از نابکاریِ لامانیان است.
۲۱ بنگر، پسرم، من نمی توانم سفارش آنها را به درگاه خدا کنم مبادا او مرا بزند.
۲۲ ولی بنگر، پسرم، من سفارش تو را به درگاه خدا می کنم، و من به مسیح اعتماد دارم که تو نجات خواهی یافت؛ و من به درگاه خدا نیایش می کنم که او جان تو را امان دهد، تا شاهد بازگشت مردمش بسوی او، یا نابودی کامل شان، باشی؛ زیرا من می دانم که آنها هلاک می شوند مگر اینکه آنها توبه کرده و بسوی او بازگردند.
۲۳ و اگر آنها هلاک شوند، به خاطرِ در دل هایشان آگاهانه به دنبال خون و انتقام گرفتن، همانند یارِدیان خواهد بود.
۲۴ و اگر چنین شود که آنها هلاک شوند، ما می دانیم که بسیاری از برادرانمان بسوی لامانیان گریخته اند، و بسیاری بیشتر نیز بسوی آنها خواهند گریخت؛ از این رو، اگر تو امان داده شوی و من هلاک شوم و تو را نبینم، چند چیزی بنویس؛ ولی من اطمینان دارم که من تو را بزودی می بینم؛ زیرا من نگاشته های مقدّسی دارم که من می خواهم به تو بسپارم.
۲۵ پسرم، به مسیح وفادار باش؛ و نباشد که چیزهایی که من نوشته ام تو را غمگین کند، تا تو را افسرده کرده به مرگ کشاند؛ بلکه باشد که مسیح تو را بلند کند، و باشد که زجرها و مرگش، و نشان دادن بدنش به پدرانمان، و رحمت و شکیبایی اش، و امید به شُکوهش و زندگی جاویدان، برای همیشه در ذهن تو قرار گیرد.
۲۶ و باشد که فیض خدای پدر، که تختش بالا در آسمان ها است، و سَروَر ما عیسی مسیح، که در دست راست قدرت او می نشیند، تا زمانی که همۀ چیزها مطیع او شوند، باشد و برای همیشه با تو بمانند. آمین.

----------
/study/scriptures/bofm/moro/10
فصل ۱۰
گواهی از کتاب مورمون با قدرت روح القُدس می آید — هدیه های روح به ایمانداران عطا می شوند — هدیه های روحی همیشه با ایمان همراه هستند — سخنان مورونی از درون خاک سخن می گویند — بسوی مسیح آیید، در او کامل شوید، و روان هایتان را تقدیس کنید. نزدیک به ۴۲۱ میلادی.
۱ اینک من، مورونی، چیزی که به نظرم نیک است می نویسم؛ و من به برادرانم، لامانیان می نویسم؛ و من می خواهم که آنها بدانند که بیشتر از چهارصد و بیست سال از زمانی که نشانۀ آمدن مسیح داده شد گذشته است.
۲ و من، پس از اینکه چند سخنی از راه نصیحت به شما گفتم، این نگاشته ها را مُهر و موم می کنم.
۳ بنگرید، من می خواهم به شما نصیحت کنم که هنگامی که شما این چیزها را می خوانید، اگر در خردمندی خدا باشد که شما آنها را بخوانید، که شما به یاد آورید سَروَر چه مهربان بوده بر فرزندان آدمی، از آفرینش آدم حتّی تا این زمان که شما این چیزها را دریافت می کنید، و در دل هایتان به آن بیاندیشید.
۴ و هنگامی که شما این چیزها را دریافت می کنید، من می خواهم به شما نصیحت کنم که شما از خدا، پدر جاویدان، بنام مسیح، بخواهید، اگر این چیزها راست نیستند؛ و اگر شما با دلی پاک، و با نیّتی راستین، به مسیح ایمان داشته، بخواهید، او راستیِ آن را، با قدرت روح القُدس بر شما پدیدار خواهد کرد.
۵ و با قدرت روح القُدس شما می توانید از راستیِ همۀ چیزها آگاه شوید.
۶ و هر چیزی که نیک است راست و درست است؛ از این رو، هیچ چیزی که نیک است مسیح را انکار نمی کند، بلکه تأیید می کند که او هست.
۷ و شما، با قدرت روح القُدس، خواهید دانست که او هست؛ از این رو من می خواهم به شما نصیحت کنم که شما قدرت خدا را انکار نکنید؛ زیرا او، برپایۀ ایمان فرزندان آدمی، با قدرت، امروز و فردا و برای همیشه، یکسان عمل می کند.
۸ و دوباره، من به شما نصیحت می کنم، برادارانم، که شما هدیه های خدا را انکار نکنید، زیرا آنها بسیار هستند؛ و آنها از خدایی یکسان می آیند. و راه های گوناگونی هست که این هدیه ها داده شوند؛ ولی این همان خدایی است که همۀ کارها را برای همه می کند؛ و آنها با پدیدار شدن روح خدا بر آدمیان داده می شوند، تا به آنها سود رسانند.
۹ زیرا بنگرید، به یکی با روح خدا عطا می شود که او سخنان خِرَدمندانه را آموزش دهد؛
۱۰ و به دیگری، که او سخن دانش را با همان روح آموزش دهد؛
۱۱ و به دیگری، ایمان بی اندازه زیاد؛ و به دیگری، هدیه های شفا دادن با همان روح؛
۱۲ و دوباره، به دیگری، که او معجزه های عظیمی انجام دهد؛
۱۳ و دوباره، به دیگری، که او دربارۀ همۀ چیزها نبوّت کند؛
۱۴ و دوباره، به دیگری، دیدن فرشتگان و روح های خدمتگزار؛
۱۵ و دوباره، به دیگری، همه گونه زبان ها؛
۱۶ و دوباره، به دیگری، ترجمۀ زبان ها و گونه های گوناگون زبان ها.
۱۷ و همۀ این هدیه ها با روح مسیح می آیند؛ و برپایۀ خواست او، آنها بر هر کسی چندین بار می آیند.
۱۸ و من می خواهم به شما نصیحت کنم، برادران محبوبم، که شما به یاد داشته باشید که هر هدیۀ نیکی از مسیح می آید.
۱۹ و من می خواهم به شما نصیحت کنم، برادران محبوبم، که شما به یاد داشته باشید که او یکسان است دیروز، امروز، و برای همیشه، و اینکه هرگز همۀ این هدیه هایی که من گفته ام، که روحی هستند، از میان نمی روند، حتّی تا زمانی که جهان برپاست، مگر برپایۀ بی ایمانی فرزندان آدمی.
۲۰ از این رو، ایمان باید باشد؛ و اگر ایمان باید باشد امید نیز باید باشد؛ و اگر امید باید باشد محبّت نیز باید باشد.
۲۱ و جز اینکه شما محبّت داشته باشید شما به هیچ وجه در ملکوتِ خدا نجات نمی یابید؛ نمی توانید در ملکوتِ خدا نجات یابید اگر شما ایمان نداشته باشید یا اگر شما امید نداشته باشید.
۲۲ و اگر شما امید نداشته باشید شما ناگزیر باید در ناامیدی باشید؛ و ناامیدی به سبب نابکاری می آید.
۲۳ و مسیح براستی به پدرانمان گفت: اگر شما ایمان داشته باشید شما می توانید همۀ چیزهایی که برای من شایسته هستند را انجام دهید.
۲۴ و اینک من به همۀ کرانه های زمین سخن می گویم — که اگر آن روز بیاید که قدرت و هدیه های خدا از میان شما بروند، این به سبب بی ایمانی خواهد بود.
۲۵ و وای بر فرزندان آدمی اگر چنین شود؛ زیرا هیچ کسی در میان شما نخواهد بود که کار نیک کند، حتّی یک تن. زیرا اگر یکی در میان شما باشد که کار نیک کند، او با قدرت و هدیه های خدا کار خواهد کرد.
۲۶ و وای بر آنهایی که این چیزها را از میان ببرند و بمیرند، زیرا آنها در گناهانشان می میرند، و آنها نمی توانند در ملکوتِ خدا نجات یابند؛ و من برپایۀ سخنان مسیح سخن می گویم؛ و من دروغ نمی گویم.
۲۷ و من به شما نصیحت می کنم که این چیزها را به یاد داشته باشید؛ زیرا به سرعت زمانی می آید که شما بدانید که من دروغ نمی گویم، زیرا شما مرا در بارگاه خدا خواهید دید؛ و سَروَر خدا به شما خواهد گفت: آیا من سخنانم را، که بدست این مرد نوشته شدند، همچون کسی که از مردگان فریاد می زند، آری، حتّی همچون کسی که از خاک سخن می گوید، به شما اعلام نکردم؟
۲۸ من این چیزها را به برآورده ساختن نبوّت ها اعلام می کنم. و بنگرید، آنها از دهان خدای ابدی بیان خواهند شد؛ و سخنش نسل به نسل بانگ برخواهد آورد.
۲۹ و خدا به شما نشان خواهد داد که آنچه من نوشته ام راست است.
۳۰ و دوباره من می خواهم به شما نصیحت کنم که شما بسوی مسیح آیید، و هر هدیۀ نیکی را دربر بگیرید، و نه هدیۀ پلید را لمس کنید، نه چیز ناپاک را.
۳۱ و بیدار شو، و از خاک برخیز، ای اورشلیم؛ آری، و تنپوش های زیبایت را بر تن کن، ای دختر صهیون؛ و میخ های خودت را محکم کن و مرزهای خودت را برای همیشه گسترده کن، که تو دیگر پریشان نشوی، که پیمان های پدر جاویدان که او با تو بسته است، ای خاندان اسرائیل، برآورده گردند.
۳۲ آری، بسوی مسیح آیید و در او کامل شوید، و خودتان را از همۀ پلیدی ها دور کنید؛ و اگر شما همۀ پلیدی ها را از خودتان دور کنید، و با همۀ توان، ذهن و نیرویتان، خدا را دوست داشته باشید، آنگاه فیض او برای شما کافی خواهد بود، که با فیض او شما در مسیح کامل شوید؛ و اگر با فیض خدا شما در مسیح کامل شوید، شما به هیچ وجه نمی توانید قدرت خدا را انکار کنید.
۳۳ و دوباره، اگر شما با فیض خدا در مسیح کامل شوید، و قدرت او را انکار نکنید، آنگاه شما با فیض خدا، از راهِ ریخته شدن خون مسیح، که در پیمان پدر به آمرزش از گناهانتان است، تقدیس می شوید، که شما بی لکّه و مقدّس شوید.
۳۴ و اینک من به همه بدرود می گویم. من بزودی می روم تا در فردوس خدا بیاسایم، تا زمانی که روحم و بدنم دوباره یکی شوند، و من در آسمان پیروزمندانه پیش آورده شوم، تا شما را در برابر بارگاه دلپذیر یهوۀ بزرگ، داور جاویدان هم زندگان و هم مردگان، دیدار کنم. آمین.
پایان

